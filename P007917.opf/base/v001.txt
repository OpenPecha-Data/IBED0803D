༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG24747
ImageGroup:
ISBN:
11KG24749
n/a
LCCN:
n/a
Title:
གེ་སེར་རིག་པའི་སློབ་དེབ།
ge ser rig pa'i slob deb/
to-be-supplied
Author:
to-be-supplied
Descriptor:
Original Publication:
Place:
Publisher:
I CIL
In/a
n/a
1
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
VIL
n/a
Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA.



༄༅། །གེ་སར་རིག་པའི་སློབ་དེབ།
། །གེ་སར་རིག་པའི་སློབ་དེབ།
གཅོད་པ་དོན་གྲུབ་ཀྱིས་བརྩམས།
གཅོད་པ་དོན་གྲུབ་ཀྱིས་བརྩཊ་ས།
རྣssw
$-- 105 ༣ཙ559 མ0
= མི་རིགས་དཔེ་སྐྲུན་ཁང་།
རྒྱ།05། 3339 0 >
ཚོr： 42.00 DU
མི་རིགས་དཔེ་སྐྲུན་ཁང་།



༄༅། །གེ་སར་རིག་པའི་སློབ་དེབ།
གཅོད་པ་དོན་གྲུབ་ཀྱིས་བརྩམས།
ག མི་རིགས་དཔེ་སྐྲུན་ཁང་།



དཀར་ཆག
ལེའུ་དང་པོ། གླིང་སྒྲུང་གི་སྤྱིའི་གོ་དོན་དང་ངོ་མཚར་བའི་ཁྱད་ཆོས།………….1
གཅིག གླིང་སྒྲུང་གི་ཁྱད་འཕགས་ཀྱི་རིན་ཐང་། .…………………..……..1
གཉིས། གླིང་སྒྲུང་ནི་འཛམ་གླིང་སྟེང་ཆེས་རིང་པའི་
ལོ་རྒྱུས་སྙན་རྩོམ་ཡིན། ………
གསུམ། གླིང་སྒྲུང་ནི་དར་ཁྱབ་ཀྱི་གཞི་རྒྱ་ཤིན་ཏུ་ཆེ། .…………………………………8
བཞི། གླིང་སྒྲུང་ནི་རྣམ་པ་གསོན་པོའི་ཚུལ་དུ་གནས་པ། ………………….
ལྔ། ལོ་རྒྱུས་སྙན་རྩོམ་རིང་མོའི་བརྗོད་བྱ་གཙོ་བོ། ….……………….…………..
དྲུག གླིང་སྒྲུང་གི་གཞན་དང་མི་མཚུངས་པའི་མི་སྣའི་
གཟུགས་བརྙན་བཞེངས་བསྐྲུན། ………
བདུན། གླིང་གེ་སར་རྒྱལ་པོའི་དབང་བསྒྱུར་གྱི་མངའ་ཁོངས། ..……….
བརྒྱད། གེ་སར་མཆོག་གི་རུས་རྒྱུད་དང་འཁྲུངས་འདས། ….……………….
དགུ གླིང་སྒྲུང་གི་བྱུང་རིམ་དང་གྲུབ་ཚུལ། .…………………………………………. 28
ལེའུ་གཉིས་པ། གླིང་གེ་སར་རྒྱལ་པོ་ནི་ལོ་རྒྱུས་ཀྱི་མི་སྣ་དངོས་ཡིན་མིན་
.……………….
སྐོར་གླེང་བ། ...……
.……
….… 32



གཅིག སྔོན་བྱོན་མཁས་དབང་རྣམས་ཀྱིས་གེ་སར་རྒྱལ་པོ་
ལོ་རྒྱུས་ཀྱི་མི་སྣ་ཡིན་པའི་གསུང་སྒྲོས་སྐོར་གླེང་བ། .……………………… 33
གཉིས། གླིང་གེ་སར་གྱི་ཤུལ་རྟེན་ལས་གེ་སར་རྒྱལ་པོ་
ལོ་རྒྱུས་ཀྱི་མི་སྣ་ཡིན་མིན་སྐོར་བཤད་པ། .…………….……………...
གསུམ། གླིང་སྒྲུང་ལས་གེ་སར་རྒྱལ་པོ་ལོ་རྒྱུས་ཀྱི་
མི་སྣ་དངོས་ཡིན་པའི་སྐོར་བཤད་པ། ………………..………………
བཞི། མཐའ་དཔྱད། ………………………………
ལེའུ་གསུམ་པ། གླིང་གི་རུས་རྒྱུད་ཀྱི་འབྱུང་ཁུངས་དང་མི་སྣ་གཙོ་བོ།
གཅིག སྨུག་པོ་ལྡོང་གི་གདུང་རྒྱུད་ཀྱི་འབྱུང་ཁུངས་བཤད་པ། …………
གཉིས། གླིང་ཚང་རྒྱལ་པོ་ནི་གླིང་གེ་སར་གྱི་རུས་རྒྱུད་ཡིན། .…….…..
གསུམ། གླིང་རྗེ་གེ་སར་རྒྱལ་པོའི་སྐྱེས་རབས་ལོ་རྒྱུས། །
བཞི། གླིང་སེང་ལྕམ་འབྲུག་མོའི་སྐྱེས་རབས་ལོ་རྒྱུས། .
ལྔ། གླིང་སྤྱི་དཔོན་དང་ཁོང་གི་རྫོང་མཁར།…………………………………………………… 94
དྲུག ཁྲོ་ཐུང་གི་རྡོ་མཁར་དང་ཁོང་གི་ལོ་རྒྱུས། ……………………..…………….103
བདུན། གླིང་གི་ཡང་རྟུལ་དམ་པའི་མི་བདུན་གྱི་
ལོ་རྒྱུས་དང་ཤུལ་རྟེན། .……
ལེའུ་བཞི་པ། གླིང་གེ་སར་རྒྱལ་པོའི་ཤུལ་རྟེན་གྱི་སྐོར་བཤད་པ། ..…….……… 151
གཅིག རིག་རྫས་ལ་གཏོགས་པའི་ཤུལ་རྟེན་གྱི་སྐོར།……………………..157
…
..
1 | 1



164
..…………………….3 66
གཉིས། གླིང་གི་གནའ་ཤུལ་གྲགས་ཅན་གྱི་སྐོར། …………………………………….161
གསུམ། རང་བྱུང་དངོས་དབྱིབས་ལ་བལྟས་ནས་བརྗོད་པའི་
གེ་སར་གྱི་ཤུལ་རྟེན་
བཞི། རང་བྱུང་ཁ་དོག་དང་མེ་རླུང་ལ་སྦྱར་ནས་བརྗོད་པའི་
གེ་སར་གྱི་ཤུལ་རྟེན།
.…..………………...f65
ལྔ། རང་བྱུང་རྗེས་ཤུལ་ལ་བལྟས་ནས་བརྗོད་པའི་
གེ་སར་གྱི་ཤུལ་རྟེན།
དྲུག ཕྱིས་སུ་རྗེས་དྲན་སླད་དུ་གསར་བཞེངས་
གནང་བའི་ཤུལ་རྟེན། ..…………...….……….….....………………………….…...167
ལེའུ་ལྔ་པ། ཧོར་གླིང་གཉིས་ཀྱི་གནའ་ཤུལ་གྲགས་ཅན་གྱི་སྐོར། ..………………….171
གཅིག གེ་སར་འཁྲུངས་ཡུལ་ས་སྐྱིད་སོས་ཡག་གི་ཁ་མདོ། ………...171
གཉིས། གླིང་གེ་སར་གྱི་སེང་འབྲུག་སྟག་རྩེ་ཕོ་བྲང༌། ….………………….187
གསུམ། ལྷ་སའི་བར་མ་རིའི་གེ་སར་གྱི་ལྷ་ཁང་། ...…………………………….196
བཞི། རེབ་གོང་གཉན་ཐོག་སྡེ་བའི་གེ་སར་རྒྱལ་པོའི་ལྷ་ཁང་། …………..200
ལྔ། གེ་སར་རྒྱལ་པོའི་མིག་མངས་རྩེད་ཤུལ། ….………….……………………………….214
དྲུག སེར་པོ་ཧོར་གྱི་ས་ཆ། ...
བདུན། ཧོར་ཤན་པའི་རྡོ་མཁར། ...
བརྒྱད། སྐྱ་ལོ་སྟོན་པ་རྒྱལ་མཚན་གྱི་མཁར་ཤུལ། ……………………………………..271



དགུ ཨ་སྟག་ལྷ་མོའི་རྡོ་མཁར ..……………………………………………………….276
བཅུ། རྟ་རྒྱུག་རྒྱལ་འཇོག་སྐབས་ཀྱི་གེ་སར་རྒྱལ་པོའི་བཞུགས་ཁྲི། .……281
བཅུ་གཅིག གླིང་སྒྲུང་ཤིང་དཔར་མའི་འབྱུང་ཁུངས་
ཁམས་སྡེ་དགེའི་པར་ཁང་།….………………………………………………….288
ལེའུ་དྲུག་པ། གླིང་གི་རིག་རྫས་གལ་ཆེན་གྱི་སྐོར།…..…….……………………….…...292
གཅིག བོད་ལྗོངས་འབྲས་སྤུངས་དགོན་པའི་
གེ་སར་རྒྱལ་པོའི་ཤུལ་རྟེན། …. ……………………….292
གཉིས། ཡུལ་ཤུལ་རྟ་རྣ་དགོན་པའི་གེ་སར་གྱི་ཤུལ་རྟེན། ……………………-298
གསུམ། མགོ་ལོག་ལུང་སྔོན་དགོན་པའི་གེ་སར་གྱི་ཤུལ་རྟེན། ….…….307
བཞི། ཡུལ་ཤུལ་སེབ་པ་དགོན་སོགས་ཀྱི་གེ་སར་གྱི་ཤུལ་རྟེན། ..…….314
ལྔ། ཀན་ལྷོ་བླ་བྲང་དགོན་པའི་གེ་སར་རྒྱལ་པོའི་
གསེར་སྒོ་དང་རལ་གྲི། …….………………………...
དྲུག བོད་ལྗོངས་ཆབ་མདོའི་རི་བོ་ཆེ་དགོན་གྱི་
གེ་སར་གསེར་སྒ། ………………….....
..…………………..…….....
ལེའུ་བདུན་པ། སྒྲུང་པའི་རིགས་བཤད་པ།.…………………………
གཅིག བབས་སྒྲུང་གི་རིགས། .….…...…..
གཉིས། གཏེར་སྒྲུང་གི་རིགས། …………………………. …………
གསུམ། པྲ་སྒྲུང་གི་རིགས།
..……………........341
....……………
325
328
，333
335
338



..344
…...
358
བཞི། བསླབ་སྒྲུང་གི་རིགས། །
343
ལྔ། ཐོས་སྒྲུང་གི་རིགས། ……….…....
དྲུག བརྒྱུད་སྒྲུང་གི་རིགས། ……
.347
བདུན། སྒྲུང་ཞྭ་དང་ཐང་སྒྲུང་གི་རིགས། …..…………………………………..…….350
བརྒྱད། སྒྲུང་པའི་རིགས་ཀྱི་འབྱུང་ཁུངས་དང་བརྒྱུད་རིམ། ……………….351
ལེའུ་བརྒྱད་པ། རྨི་ལམ་ལ་བརྟེན་ནས་སྒྲུང་པར་གྱུར་པའི་བབས་སྒྲུང་
སྒྲུང་པའི་རིགས་ལ་དཔྱད་པ།…………………
གཅིག བབས་སྒྲུང་སྒྲུང་པའི་ངོ་མཚར་བའི་རྨི་ལམ།………………………
གཉིས། བབས་སྒྲུང་སྒྲུང་པའི་ཐུན་མིན་གྱི་ཁྱད་ཆོས། ………………………….
གསུམ། བབས་སྒྲུང་གི་གསང་བ་ལྐོག་གྱུར་གྱི་གོ་དོན། .………
བཞི། བབས་སྒྲུང་དང་ལྷ་བའི་མཚུངས་ཆོས། .….………………………
ལྔ། རྨི་ལམ་གྱི་འབྱུང་རྐྱེན་བཤད་པ། .…
དྲུག མཇུག་བསྡུ་བའི་གཏམ།
«381
ལེའུ་དགུ་པ། གནའ་རབས་བོད་ཀྱི་པྲ་ཕབ་རིག་གནས་དང་འབྲེལ་ནས་
པྲ་སྒྲུང་སྐོར་ལ་དཔྱད་པ། .…...
གཅིག པྲ་ཕབ་དང་པྲ་སྒྲུང་གི་གོ་དོན། ……………………………………….
གཉིས། པྲ་སྒྲུང་སྒྲུང་པའི་ཐུན་མིན་གྱི་ཁྱད་ཆོས། ..
གསུམ། ཕྲ་མོ་དང་པྲ་སྒྲུང་ཕབ་པའི་ཐབས་ལམ། .….………………
……….36g
372
• ………...
，
374
༤ ，，
385
385
……….… 334
396



194
……….415
བཞི། མཇུག་བསྡུ་བའི་གཏམ།
ལེའུ་བཅུ་པ། གཏེར་སྒྲུང་རིགས་ཀྱི་གེ་སར་སྒྲུང་པའི་སྐོར་ལ་དཔྱད་པ། ….…….109
གཅིག གཏེར་སྒྲུང་རིགས་ཀྱི་སྒྲུང་པའི་གོ་དོན། ………….……….….….……..….410
གཉིས། སྒྲུང་གཏེར་དང་ས་གཏེར་རྫས་གཏེར་སོགས་ཀྱི་དབྱེ་བ། ……. 13
གསུམ། གཏེར་སྒྲུང་བྱུང་བའི་ལོ་ཚིགས༔ .………….
བཞི། གཏེར་སྦ་བའི་སྣོད་དང་གནས་དང་དགོས་པ་སོགས། ………………117
ལྔ། གཏེར་སྒྲུང་རིགས་ཀྱི་སྒྲུང་པའི་ཁྱད་ཆོས་གཙོ་བོ་འགའ། ..………..421
དྲུག དངོས་གཏེར་དང་དགོངས་གཏེར་ལས་ཐོན་པའི་
སྒྲུང་དཔེའི་ཁྱད་ཆོས་གཙོ་བོ་འགའ། .…………………………………….…………...424
བདུན། མཇུག་མཐའི་གཏམ། …………………
ལེའུ་བཅུ་གཅིག་པ། སྒྲུང་པ་གྲགས་ཅན་འགའི་ལོ་རྒྱུས་བཤད་པ།……………….4:32
གཅིག སྒྲུང་པ་གྲགས་ཅན་ཚེ་རིང་དབང་འདུས། ...……………………………….432
གཉིས། སྒྲུང་པ་གྲགས་ཅན་གྲགས་པ་དང་བུད་མེད་
སྒྲུང་པ་གཡུ་སྨན། ………………………………………….
གསུམ། སྒྲུང་པ་གྲགས་ཅན་བསམ་གྲུབ། …..….…….…....…...…...………….471
བཞི། སྒྲུང་པ་ཟླ་བ་གྲགས་པ། ………………………… …………….…....
ལྔ། སྒྲུང་པ་གྲགས་ཅན་གུ་རུ་རྒྱལ་མཚན། ….…………………………………
...429
…
•
.
452
485



510
ལེའུ་བཅུ་གཉིས་པ། གླིང་སྒྲུང་གི་རྗོད་བྱེད་ཚིག་གི་སྒྱུ་རྩལ་གྱི་ཁྱད་ཆོས་
གཙོ་བོ་བཤད་པ།…...…..........
གཅིག གཏམ་དཔེའི་སྐོར།………………
....….……….514
གཉིས། བཤད་པ་རྣམ་གསུམ་གྱི་སྐོར།…………………………….….…….….……….
གསུམ། གླིང་སྒྲུང་ལས་དཔེ་རྒྱན་དང་གཟུགས་རྒྱན་
སྒྲ་རྒྱན་གྱི་སྐོར། ….
...……………………….532
ལེའུ་བཅུ་གསུམ་པ། གླིང་སྒྲུང་གི་མི་སྣ་ཞིབ་འབྲིའི་སྐོར་བརྗོད་པ།….…………….547
གཅིག གླིང་སྒྲུང་ལས་དྲང་ཕྱོགས་ཀྱི་མི་སྣ་ཞིབ་འབྲིའི་སྐོར། .………….549
གཉིས། གླིང་སྒྲུང་ལས་ལྡོག་ཕྱོགས་ཀྱི་མི་སྣ་ཞིབ་འབྲིའི་སྐོར། .……….556
གསུམ། གླིང་སྒྲུང་ལས་སྤྲུལ་སྒྱུར་གྱི་མི་སྣའི་གཟུགས་བརྙན་
ཞིབ་འབྲི་བྱས་པའི་སྐོར།.….....….
....562
ལེའུ་བཅུ་བཞི་པ། གླིང་སྒྲུང་དང་ཆོས་ལུགས་བར་གྱི་འབྲེལ་བའི་
སྐོར་བཤད་པ། ...
གཅིག ལྷ་ཀླུ་གཉན་གསུམ་དང་འབྲེལ་བ་དམ་པ།…….…………………
གཉིས། བླ་གནས་ཀྱི་ནུས་ཤུགས་འབུར་དུ་ཐོན་པ།…………………..…
གསུམ། སྤྲུལ་སྒྱུར་གྱི་མཐུ་ནུས་ལྡན་པ།.……………………………………………………
བཞི། དུད་འགྲོ་སྲོག་ཆགས་བཅས་ཀྱིས་མི་དོན་སྒྲུབ་པ།…
ལྔ། ལྷ་བ་དང་མོ་བ་བཅས་ཀྱི་སྐོར། ..
.……….569
• •574
，
,576
.579
582



584
，639
དྲུག ཆོས་གཞུང་བརྗོད་པའི་སྒྲུང་དཔེ། …….
ལེའུ་བཅོ་ལྔ་པ། བོད་སོག་གེ་སར་སྒྲུང་གི་འབྲེལ་བའི་སྐོར་བཤད་པ།………….595
གཅིག སོག་པོའི་གེ་སར་སྒྲུང་ནི་བུ་ང་ཡིན་པའི་སྐོར།.……………………….596
གཉིས། སོག་པོའི་གེ་སར་སྒྲུང་ལ་སོག་རིགས་རང་གི་
ཁྱད་ཆོས་ལྡན་པའི་སྐོར། …....…………………………..…………………….603
གསུམ། བོད་སོག་སྒྲུང་གི་འབྲེལ་བའི་སྐོར། ......…......…...….…..607
ལེའུ་བཅུ་དྲུག་པ། གླིང་གེ་སར་སྒྲུང་གི་ཞིབ་འཇུག་གི་སྐོར།.….………………
གཅིག བོད་ཀྱི་སྔོན་བྱོན་མཁས་པའི་གླིང་སྒྲུང་གི་ཞིབ་འཇུག…………..609
གཉིས། ཕྱི་གླིང་བའི་གླིང་སྒྲུང་གི་ཞིབ་འཇུག………………………………………..613
གསུམ། བཅིངས་འགྲོལ་ཚུན་གྱི་གླིང་སྒྲུང་གི་ཞིབ་འཇུག …………………… 615
ལེའུ་བཅུ་བདུན་པ། གླིང་སྒྲུང་ལས་མི་རྟ་མཚོན་གསུམ་གྱི་མིང་བརྡའི་
སྐོར་བཤད་པ།
གཅིག གླིང་གི་མི་རྟ་མཚོན་གསུམ་གྱི་སྐོར།………………………………….
གཉིས། ཧོར་གྱི་མི་རྟ་མཚོན་གསུམ་གྱི་སྐོར། ....………………...
ལེའུ་བཅོ་བརྒྱད་པ། སྒྲུང་མིང་མི་མིང་རྫོང་མིང་སོགས་ཀྱི་
ཡིག་སྒྱུར་སྐོར་གླེང་བ། ………..
ལེའུ་བཅུ་དགུ་པ། གླིང་སྒྲུང་མྱུར་སྐྱོབ་དང་རྒྱུན་འཛིན་གྱི་སྐོར། ……….………..
ཟུར་བཀོད།
620
621
29
བ ，632
...657



ལེའུ་དང་པོ། གླིང་སྒྲུང་གི་སྤྱིའི་གོ་དོན་དང་
ངོ་མཚར་བའི་ཁྱད་ཆོས།
གཅིག གླིང་སྒྲུང་གི་ཁྱད་འཕགས་ཀྱི་རིན་ཐང་།
དེ་ཡང་སྙན་པའི་བ་དན་འཛམ་གླིང་ཡོངས་སུ་ཁྱབ་པའི་བོད་གངས་
ཅན་གྱི་དཔའ་བོའི་ལོ་རྒྱུས་བརྗོད་པའི་སྙན་རྩོམ་རིང་མོ་གླིང་རྗེ་གེ་སར་
རྒྱལ་པོའི་སྒྲུང་ནི། གནའ་དེང་བོད་རིགས་སྒྲུང་པ་ཁྲི་སྟོང་མང་པོས་ཐུན་མོང་
གིས་བརྩམས་པའི་དམངས་ཁྲོད་ཀྱི་གཏམ་རྒྱུད་རིང་བོ་ཞིག་ཡིན་ཞིང་། དེའི་
ནང་དུ་སྐྱེས་མཆོག་ནོར་བུ་དགྲ་འདུལ་ཁོང་ཉིད་ཀྱིས་ཕྱོགས་བཞིའི་དགྲ་
བཞི་འདུལ་ཚུལ་དང་། བཙན་པོ་གཉའ་ནས་གནོན་ཚུལ། གཉོམ་ཆུང་
མཐའ་ནས་སྐྱོང་ཚུལ། དབུལ་བོར་སྙིང་རྗེས་སྒོམ་ཚུལ། དགེ་བཅུའི་སོན་
བཟང་བཏབ་ཚུལ། མི་དགེ་དུག་གསུམ་བཀག་ཚུལ། སེམས་ཅན་བདེ་
ལ་བཀོད་ཚུལ། ཡུལ་ཁམས་གཅིག་གྱུར་བྱས་ཚུལ་བཅས་ཀྱི་མཛད་རྗེས་
བླ་ན་མ་མཆིས་པ་རྣམས་གསལ་ལེར་མཚོན་ཡོད་ལ། ད་དུང་ལོ་རྒྱུས་སྙན་
རྩོམ་རིང་མོ་འདིའི་ནང་དུ་གསོན་ཉམས་ལྡན་པའི་གཏམ་རྒྱུད་དང་། ཚད་
མཐོན་པོའི་སྒྱུ་རྩལ་གྱི་ཐབས་ལམ་བརྒྱུད་ནས། གནའ་རབས་བོད་རིགས་



འཕེལ་རྒྱས་ཀྱི་གལ་ཆེ་བའི་ལོ་རྒྱུས་དུས་རིམ་དང་། སྤྱི་ཚོགས་ཀྱི་རྩ་བའི་
སྒྲིག་གཞིའི་འཛིན་སྟངས་མཚོན་པ། མི་དམངས་མང་ཚོགས་ཀྱི་མཛེས་
སྡུག་ལྡན་པའི་རེ་སྨོན་དང་བླ་ན་མེད་པའི་ཕུགས་མདུན་མངོན་འདུག་
ཅིང་། དེ་མིན། རྙོག་འཛིང་ཆེ་བའི་མི་རིགས་ཀྱི་འབྲེལ་བ་དང་། རིམ་
བཞིན་མི་རིགས་གཅིག་གྱུར་གྱི་ལམ་དུ་འགྲོ་བའི་གོ་རིམ་སོགས་ཀྱང་བརྗོད་
ཡོད། གླིང་གེ་སར་རྒྱལ་པོའི་སྒྲུང་གི་སྒྲིག་གཞི་རྒྱ་ཆེ་ལ། ནང་དོན་ཕུན་
སུམ་ཚོགས་པ། དཔེ་དེབ་མང་ཞིང་ལོ་རྒྱུས་རིང་བ། ཡུན་རིང་བོའི་བརྒྱུད་
སྤེལ་གྱི་གོ་རིམ་ཁྲོད། རྒྱུན་ཆད་མེད་པར་འཐུས་ཚང་དང་འཕེལ་རྒྱས་བྱུང་
བ་ཡིན། །གླིང་གེ་སར་རྒྱལ་པོའི་སྒྲུང་དུ་བོད་རིགས་མི་དམངས་ཀྱི་སྤྱང་
གྲུང་དང་བློ་གྲོས། རླབས་ཆེ་བའི་གསར་སྐྲུན་གྱི་མཐུ་ནུས་བཅས་འདུས་
ཡོད་ལ། འདི་ནི་བོད་པ་རྣམས་ཀྱི་བློ་གྲོས་ཀྱི་སྙིང་བཅུད་དང་ཤེས་བྱའི་
བང་མཛོད་ཡིན་པ་མ་ཟད། གླིང་སྒྲུང་འདི་ནི་གནའ་རབས་བོད་རིགས་
ཀྱི་སྤྱི་ཚོགས་འཚོ་བ་དང༌། མི་རིགས་ཀྱི་ལོ་རྒྱུས། དཔལ་འབྱོར་དང་རིག་
གནས། གྲལ་རིམ་གྱི་འབྲེལ་བ། མི་རིགས་ཀྱི་འབྲེལ་བ། འདུ་ཤེས་འཛིན་
སྟངས། ཀུན་སྤྱོད་ཀྱི་འདུ་ཤེས། ཡུལ་སྲོལ་གོམས་གཤིས། ཆོས་ལུགས་
དད་མོས་བཅས་ཀྱི་གནད་དོན་ཞིབ་འཇུག་བྱེད་པའི་ཀུན་འདུས་ཀྱི་དཔེ་
དེབ་ཅིག་ཡིན། དེ་ཡང་གནའ་རབས་ཞི་ལཱའི་ལོ་རྒྱུས་སྙན་རྩོམ་རིང་མོ་
དང་གནའ་རབས་རྒྱ་གར་གྱི་ལོ་རྒྱུས་སྙན་རྩོམ་རིང་མོ་བཅས་ཕུལ་དུ་བྱུང་
བའི་ལོ་རྒྱུས་སྙན་རྩོམ་རིང་མོ་དག་དང་གཅིག་མཚུངས་ཡིན་ཞིང་། འཛམ་
གླིང་རིག་གནས་བང་མཛོད་ཁྲོད་ཀྱི་འོད་མདངས་རྣམ་པར་བཀྲ་བའི་མུ་
ཏིག་རྡོག་ཅིག་སྟེ། རང་རྒྱལ་མི་དམངས་ཀྱིས་མིའི་རིགས་ཀྱི་ཤེས་རིག་ལ་
ཕུལ་བའི་རིན་ཆེན་ནོར་བུ་ཞིག་ཀྱང་ཡིན། ལོ་རྒྱུས་སྙན་རྩོམ་རིང་མོ་འདི་



བོད་རིགས་དང་སོག་རིགས་མི་དམངས་ཁྲོད་དུ་རིག་གནས་ཀྱི་གོ་གནས་
མཐོན་པོར་ཟིན་ཡོད་པ་མ་ཟད། ད་དུང་འཛམ་གླིང་གི་རྒྱལ་ཁབ་མང་
བོས་ཀྱང་རྩིས་མཐོང་ཆེན་པོ་གནང་བཞིན་ཡོད། ད་ལྟ་རྒྱལ་ཁབ30ལྷག་
གིས་ཆེད་གཉེར་གྱི་ཞིབ་འཇུག་ལས་ཁུངས་བཙུགས་ཤིང་ཆེད་ལས་མི་སྣ་
བཀོད་སྒྲིག་མཛད་དེ་སྒྲུང་དཔེ་འདིའི་འཚོལ་སྡུད་དང་དག་སྒྲིག ཡིག་
སྒྱུར། པར་སྐྲུན་ཞིབ་འཇུག་བྱ་བར་ལེགས་གཉེར་མཛད་བཞིན་ཡོད་
ཅིང༌། ཁོང་རྣམ་པས་གླིང་གེ་སར་སྒྲུང་ནི་འཛམ་གླིང་རིག་གནས་བང་
མཛོད་ཁྲོད་དུ་འོད་ཟེར་རབ་ཏུ་འཕྲོ་བའི་རིན་ཆེན་ནོར་བུ་ཞིག་ལ་བརྩིས་
པ་ལས་གཞན། ཡ་གླིང་ལྷོ་མའི་འགྲོ་བ་མིའི་རིགས་ཀྱི་ལོ་རྒྱུས་ཞིབ་འཇུག་
བྱེད་པར་ཤིན་ཏུ་ཐོབ་པར་དཀོན་པའི་དཔྱད་གཞིའི་ཡིག་ཆ་ཚད་ལྡན་ཡིན་
པ་ཤེས་ཡོད། 1989ལོ་ནས་བཟུང་སྔ་གཞུག་ཏུ་ཐེངས་དྲུག་ལ་རྒྱལ་སྤྱིའི་
གླིང་སྒྲུང་རིག་གཞུང་བགྲོ་གླེང་ཚོགས་ཆེན་བསྡུས་ཤིང་། སྤྱི་ལོ2001ལོའི་
ཟླ10ཚེས17ཉིན་ཧྥ་རན་སེའི་རྒྱལ་ས་པཱ་ལེ་གྲོང་ཁྱེར་དུ་བསྡུས་པའི་མཉམ་
འབྲེལ་རྒྱལ་ཚོགས་ཀྱི་སློབ་གསོ་ཚན་རིག་རིག་གནས་རྩ་འཛུགས་ཚོགས་པའི་
ཐེངས31པའི་ཚོགས་ཆེན་སྟེང་གླིང་སྒྲུང་འདི་ཉིད་སྤྱི་ལོ2002ནས་2003ལོའི་
མཉམ་འབྲེལ་རྒྱལ་ཚོགས་སློབ་གསོ་ཚན་རིག་རིག་གནས་རྩ་འཛུགས་ཚོགས་
པའི་འགོ་འཛིན་རྣམ་གྲངས་དུ་བཀོད་པ་ཡིན་ལ། དེ་ནི་གླིང་སྒྲུང་སྟོང་
ལོའི་རྗེས་དྲན་བྱ་འགུལ་ཀྱང་ཡིན། 2009ལོའི་ཟླ10པའི་ནང་དུ་བོད་རིགས་
ཀྱི་དཔའ་བོའི་ལོ་རྒྱུས་བརྗོད་པའི་སྙན་རྩོམ་རིང་མོ་གླིང་སྒྲུང་འདི་མཉམ་
འབྲེལ་རྒྱལ་ཚོགས་ཀྱིས་དངོས་པོ་མ་ཡིན་པའི་ཤུལ་བཞག་རིག་གནས་རྩ་
ཆེན་བརྩམས་ཆོས་གྲས་སུ་བཞག འདི་ནི་ངེད་ཅག་གླིང་སྒྲུང་བྱ་བ་སྒྲུབ་
མཁན་བགྲེས་བཞོན་རྣམས་ཀྱིས་བགྲང་བྱ་དུ་མར་འབད་འབུངས་བགྱིས་
༣



པའི་གྲུབ་འབྲས་ཡིན། འདིས་རྒྱལ་སྤྱིའི་སྤྱི་ཚོགས་ཀྱིས་རང་རྒྱལ་གྱི་གྲངས་
ཉུང་མི་རིགས་ཀྱི་ལོ་རྒྱུས་སྙན་རྩོམ་རིང་མོ་གསར་རྩོམ་གྱི་བློ་གྲོས་ལ་ཁས་
ལེན་གང་ལེགས་བགྱིས་པ་གསལ་བཤད་བྱས་ཡོད་པ་དང༌། རྒྱལ་སྤྱིའི་སྤྱི་
ཚོགས་ཀྱིས་རྒྱལ་ཁབ་བཙུགས་ནས་ལོ་འཁོར60ལྷག་དང་། ལྷག་པར་དུ་
དུས་རབས་གསར་བའི་ལོ་འཁོར30ལྷག་རིང་གི་རང་རྒྱལ་གྱིས་གླིང་སྒྲུང་
འཚོལ་སྡུད་དང་། དག་སྒྲིག ཞིབ་འཇུག པར་སྐྲུན་བཅས་ཀྱི་བྱ་བ་ལ་ཁས་
ལེན་གང་ལེགས་བགྱིས་པ་མཚོན་འདུག
གཉིས། གླིང་སྒྲུང་ནི་འཛམ་གླིང་སྟེང་ཆེས་རིང་པའི་
ལོ་རྒྱུས་སྙན་རྩོམ་ཡིན།
བགྲང་བྱ་སྟོང་ཕྲག་འགའི་སྔོན་གྱི་ཡོ་རོབ་གླིང་གི་རྩོམ་རིག་ལོ་རྒྱུས་
དང་། ཡང་ན་འཛམ་གླིང་རྩོམ་རིག་ལོ་རྒྱུས་སྟེང་། བསམ་བློའི་རང་བཞིན་
དང་། སྒྱུ་རྩལ་རང་བཞིན། གཏམ་རྒྱུད་རང་བཞིན་བཅས་རབ་ཏུ་ལྡན་
པ་དང༌། ད་དུང་ཁྱབ་རྒྱ་ཆེ་ཞིང་། ཤན་ཤུགས་ཆེས་ཆེ་བའི་གནའ་བོའི་ཞི་
ལཱའི་ལོ་རྒྱུས་སྙན་རྩོམ་རིང་མོ《ཡེ་ལེ་ཡ་ཐེ》དང《ཨའོ་ཏེ་སའི》དེ་མིན་སྙན་
གྲགས་ཆེ་བའི་རྒྱ་གར་གྱི་ལོ་རྒྱུས་སྙན་རྩོམ་རིང་མོ《རྒྱལ་པོ་རཱ་མ་ཎའི་རྟོགས་
བརྗོད》དང《མཱ་ཧ་བྷ་ར་ཏ》འདི་དག་འཛམ་གླིང་གི་ལོ་རྒྱུས་སྙན་རྩོམ་རིང་
མོ་བཞི་ཞེས་མི་རྣམས་ཀྱིས་བསྔགས་བཞིན་ཡོད། འཛམ་གླིང་སྟེང་ཆེས་སྔ་
བའི་ལོ་རྒྱུས་སྙན་རྩོམ་རིང་མོ《ཅི་ཨར་ཅ་མེ་ཧྲི》གསར་རྙེད་བྱུང་རྗེས། ལོ་
རྒྱུས་བརྗོད་པའི་སྙན་རྩོམ་རིང་མོ་ལྔ་ཞེས་གླེང་བཞིན་གདའ། དེ་ཡང《ཡེ་
ལེ་ཡ་ཐེ》ལ་བསྡོམས་པས་སྒྲུང་དཔེ24དང་སྙན་ངག་གི་རྐང་བ15693ཡོད་



ལ། 《 ཨའོ ་ཏེ་ སའེ》ལའང་སྒྲུང་ ད པེ 24 ད ང་སྙན་ངག ་ གི ་ རྐང་
བ 12110ཡོད། ལོ་རྒྱུས་སྙན་རྩོམ་རིང་མོ་འདི་གཉིས་ནི་ཡོ་རོབ་གླིང་གི་ལོ་
རྒྱུས་སྟེང་ཆེས་སྔ་བའི་རྩོམ་རིག་བརྩམས་ཆོས་ཏེ། བཤད་རྒྱུན་ལྟར་ན་
གནའ་བོའི་ཞི་ལཱའི་རླབས་ཆེན་གྱི་ལོང་བའི་སྒྲུང་བ་ཧོ་མས་བརྩམས་པའི་
སྟབས་ཀྱིས་མི་ཐམས་ཅད་ཀྱིས་་ཧོ་མའི་ལོ་རྒྱུས་བརྗོད་པའི་སྙན་རྩོམ་རིང་
མོ”ཞེས་འབོད་བཞིན་མཆིས། །
གནའ་བོའི་རྒྱ་གར་གྱི་ལོ་རྒྱུས་བརྗོད་པའི་སྙན་རྩོམ་རིང་མོ《རྒྱལ་
པོ་རཱ་མ་ཎའི་རྟོགས་བརྗོད》ཀྱི་དཔེ་དེབ་ཡོངས་ལ་ལེའུ་བདུན་དུ་བཀར་
ཡོད་ལ། སྙན་ངག་གི་རྐང་བ24000ཡོད། རྒྱ་གར་གྱི་ ལོ་རྒྱུས་སྙན་
རྩོམ་རིང་མོ་གཞན་པ་སྟེ《མཱ་ཧ་བྷ་ར་ཏའི》ནང་དོན་ཧ་ཅང་ཕུན་སུམ་
ཚོགས་ལ། གཏམ་རྒྱུད་ཧ་ཅང་ཆ་ཚང་བའི་སྙན་རྩོམ་རིང་མོ་ཞིག་
ཡིན། དཔེ་དེབ་ཡོངས་ལ་ལེའུ18བཀར་ཡོད་ལ། སྙན་ངག་གི་རྐང་བ་ཁྲི་
ཕྲག20ཡོད། ལོ་རྒྱུས་སྙན་རྩོམ་རིང་མོ་འདི་གཉིས་ཡུན་རིང་བོའི་བརྒྱུད་
སྤེལ་གྱི་གོ་རིམ་ཁྲོད། རྒྱ་གར་རིག་གནས་ཀྱི་འཕེལ་རྒྱས་ལ་གཏིང་ཟབ་
པའི་ཤན་ཤུགས་ཐེབས་ཡོད་ཅིང་། རྒྱ་གར་མི་དམངས་ཀྱིས་ལོ་རྒྱུས་སྙན་
རྩོམ་རིང་མོ་འདི་གཉིས་ལ“ཆོས་དཔེ”ཞེས་འབོད་བཞིན་ཡོད་པ་དང༌།
བགྲང་བྱ་སྟོང་ཕྲག་འགའི་རིང་ལ་བརྒྱུད་སྤེལ་མ་ཉམས་པའི་རླབས་ཆེན་གྱི་
སྒྲུང་རྩོམ་ཡང་ཡིན།
གནའ་བོའི་པ་པི་ལུན་ཞེས་པའི་རྒྱལ་ཁབ་ཀྱི་ལོ་རྒྱུས་སྙན་རྩོམ་རིང་མོ
《ཅི་ཨར་ཅ་མེ་ཧྲི》ལ་སྙན་ངག་གི་རྐང་བ་བསྡོམས་པས3000ལྷག་ཡོད། 《ཅི་
ཨེར་ཅ་མེ་ཧྲི》ནི་མིག་སྔར་མཐོང་པ་ལས་ཆེས་སྔ་བའི་དཔའ་བོའི་ལོ་རྒྱུས་སྙན་
རྩོམ་རིང་མོ་ཡིན་མོད། འོན་ཀྱང་ལོ་རྒྱུས་སྙན་རྩོམ་རིང་མོ་འདི་ཉིད་བདག་
]



གཉེར་བྱས་པ་མི་འདང་སྟབས། ཆ་མི་ཚང་ཞིང་སྒྱུར་ཡིག་ཀློག་འདོན་བྱེད་
པར་དཀའ་ངལ་ཡོད། ད་དུང་ཟུར་ལྟའི་དཔྱད་གཞིའི་ཡིག་ཆ་ཡང་དཀོན་
པ་ལས་གཞན། གསར་རྙེད་བྱུང་བའང་ཅུང་འཕྱི་བ་བཅས་རྒྱུ་རྐྱེན་མང་པོའི་
དབང་གིས་འདི་ཉིད་འཛམ་གླིང་རྩོམ་རིག་ལོ་རྒྱུས་སྟེང་གི་ཤན་ཤུགས་ཆེས་ཆེ་
བའི་གནའ་བོའི་ཞི་ལཱའི་ལོ་རྒྱུས་སྙན་རྩོམ་རིང་མོ་དང་རྒྱ་གར་གྱི་ལོ་རྒྱུས་སྙན་
རྩོམ་རིང་མོ་གཉིས་ལས་དེ་འདྲའི་གཏིང་ཟབ་པ་ཞིག་མིན། །
རང་རྒྱལ་བོད་རིགས་ཀྱི་དཔའ་བོའི་ལོ་རྒྱུས་སྙན་རྩོམ་རིང་མོ་གླིང་
གེ་སར་སྒྲུང་ནི་དེང་སྐབས་འཛམ་གླིང་སྟེང་ཆེས་རིང་བའི་དམངས་ཁྲོད་ཀྱི་
བརྩམས་ཆོས་ཤིག་ཡིན། ལོ་རྒྱུས་སྙན་རྩོམ་རིང་མོ་འདི་ཉིད་མི་རྣམས་ཀྱིས་
སྔོག་འདོན་དང༌། དག་སྒྲིག ཡིག་སྒྱུར། པར་སྐྲུན། ཞིབ་འཇུག་བཅས་
ཀྱི་བྱ་བ་ཕྱོགས་ཀུན་ཏུ་དངོས་སུ་འགོ་བརྩམས་པ་ནི་ཀྲུང་གོ་གསར་བ་དབུ་
བརྙེས་པའི་རྗེས་སུ། ལོ་རབས་ལྔ་བཅུ་ནས་དྲུག་ཅུའི་བར་ཡིན་ལ། ཁྱད་
པར་དུ་ལོ་རབས་བརྒྱད་ཅུར་ཐེངས་མང་པོར་རྒྱ་ཆེན་པོས་ཡོངས་ཁྱབ་ཀྱི་
ཞིབ་བཤེར་དང༌། འཚོལ་སྡུད། མྱུར་སྐྱོབ། དག་སྒྲིག པར་སྐྲུན་བརྒྱུད་དེ་
རིན་པོ་ཆེ་ལྟ་བུ་འདི་ཉིད་ལ་མངོན་པར་མཐོ་བའི་རིག་གནས་ཀྱི་གོ་གནས་
དང་བསྔགས་བརྗོད་ཀྱི་ཐལ་སྒྲ་ཐོབ་པ་དང་། བོད་རིགས་རང་གི་རྩོམ་རིག་
ལོ་རྒྱུས་དེབ་ཐེར་དང་ཀྲུང་གོའི་རྩོམ་རིག་ལོ་རྒྱུས་དེབ་ཐེར་སྟེང་དུ་བཀོད་
ཐུབ་པ་བྱུང་ཞིང་། རྒྱལ་སྤྱིའི་བོད་ཀྱི་ཤེས་རིག་ཞིབ་འཇུག་གི་གནད་ས་
དང་རང་རེའི་རྒྱལ་ཁབ་ཀྱི་སྤྱི་ཚོགས་ཚན་རིག་གི་མྱུར་སྐྱོབ་ཞིབ་འཇུག་རྣམ་
གྲངས་ཀྱི་གནད་ཆེ་སའི་ནང་དུ་ཡང་བཀོད་ཡོད།
ང་ཚོས་བྱ་བ་འདི་ཉིད་བསྒྲུབས་དང་སྒྲུབ་བཞིན་པའི་བློ་མཐུན་བགྲེས་
གཞོན་རྣམས་ཀྱིས་གླིང་སྒྲུང་སྔོག་འདོན་དང་། མྱུར་སྐྱོབ། ཞིབ་འཇུག་



བཅས་བརྒྱུད་ནས་གླིང་གེ་སར་སྒྲུང་གི་ཤིང་དཔར་མ་དང་ལག་བྲིས་མའི་
སྒྲུང་དཔེ200ལྷག་གསར་རྙེད་བྱུང་ལ། སྒྲུང་དཔེ་རེར་ཆ་སྙོམས་སྙན་ངག་
གི་རྐང་བ5000ལྟར་བརྩིས་ན་སྤྱི་བསྡོམས་པས་སྙན་ངག་གི་རྐང་བ་ས་ཡ་
གཅིག་གི་ཡན་ལ་སླེབས་འདུག སྔར་འཛམ་གླིང་གི་ལོ་རྒྱུས་སྙན་རྩོམ་རིང་
མོ་ཆེས་རིང་བའི《མཱ་ཧ་བྷ་ར་ཏ》ལ་མཚོན་ན། སྙན་ངག་གི་རྐང་བ་ཉིས་
འབུམ་ལས་མེད། འོ་ན་གླིང་སྒྲུང་ནི་འཛམ་གླིང་གི་ལོ་རྒྱུས་སྙན་རྩོམ་རིང་
མོ་ལྔའི་སྤྱི་སྡོམ་དང་བསྡུར་ན་ད་དུང་ལྡབ་བཅུ་ཕྲག་འགའ་ལས་རིང་བ་
འདི་ནི་འཛམ་གླིང་སྟེང་གི་ཆེད་མཁས་མི་སྣ་བགྲེས་གཞོན་རྣམས་ཀྱིས་ཁས་
བླངས་པའི་གྲངས་ཀ་ཡིན།
ངེད་ཅག་གིས་རྒྱུས་ལོན་བྱས་པ་ལྟར་ན། གེ་སར་སྒྲུང་རྒྱལ་ཡོངས་
སུ་ཁྱབ་སྤེལ་ཆེ་བའི་ཞིང་ལྗོངས་གཙོ་བོ་སྟེ། བོད་ལྗོངས་དང་། མཚོ་
སྔོན། ཀན་སུའུ། སི་ཁྲོན། ཡུན་ནན་བཅས་སུ་འཚོལ་སྡུད་བྱས་པའི་
གླིང་སྒྲུང་ལག་བྲིས་མ་དང་ཤིང་དཔར་མ་བསྡོམས་པས་སྒྲུང་དཔེ289ལྷག་
ལ་སླེབས་ཡོད་ཅིང་། གལ་སྲིད་སྒྲུང་དཔེ་རེར་ཡིག་འབྲུ་ཉིས་འབུམ་ལ་
བརྩིས་པ་ནི། སྒྲུང་དཔེ200ལ་སྤྱི་བསྡོམས་པས་ཡིག་འབྲུ་བྱེ་བ་བཞིའི་ཡན་
ལ་སླེབས་འདུག གཞན་ཡང་སྒྲུང་བའི་བློ་ནས་བཤད་པའིསྒྲུང་དཔེ་སྡོམ་
བརྩིས་རགས་ཙམ་བགྱིས་ན། སྒྲུང་བ་ཚོས་བཤད་ཤེས་པ་དང་འབྲི་ཤེས་
པའི་སྒྲུང་དཔེ་སྟེ། བོད་ལྗོངས་ནག་ཆུའི་བུད་མེད་སྒྲུང་བ་གཡུ་སྨན་གྱིས་
རྫོང་ཆེན18དང་རྫོང་ཆུང18བཤད་ཤེས། སྒྲུང་བ་རྒན་པ་གྲགས་པས་སྒྲུང་
སྣ42བཤད་ཤེས། བོད་ལྗོངས་ནག་ཆུའི་སྒྲུང་བ་ཚེ་རིང་དགྲ་འདུལ་གྱིས་
སྒྲུང་དཔེ63བཤད་ཤེས། མཚོ་སྔོན་གྱི་སྒྲུང་བ་སྐད་གྲགས་ཅན་ཚེ་རིང་
དབང་འདུས་ཀྱིས་སྒྲུང་སྣ120བཤད་ཤེས་པ་དང༌། མཚོ་སྔོན་མགོ་ལོག་



ཁུལ་གྱི་སྒྲུང་བ་གུ་རུ་རྒྱལ་མཚན་གྱིས་སྒྲུང་སྣ112འབྲི་ཤེས་པ། མཚོ་སྔོན་
ཡུལ་ཤུལ་ཁུལ་གྱི་སྒྲུང་བ་ཟླ་བ་གྲགས་པས་སྒྲུང་སྣ152བཤད་ཤེས། ཚེ་རིང་
བསོད་ནམས་ཀྱིས་སྒྲུང་སྣ158བཤད་ཤེས། ཁོ་ཚོས་བཤད་པའི་སྒྲུང་ཕལ་
ཆེར་ལོ་རྒྱུས་སྟེང་དུ་ཁྱབ་མ་མྱོང་བའི་གསར་བ་རྐྱང་རྐྱང་ཡིན། འདིར་
བལྟས་ནས་བརྗོད་ན་གླིང་གེ་སར་སྒྲུང་ནི་འཕེལ་རྒྱས་བྱུང་དང་འབྱུང་བཞིན་
པའི་འཛམ་གླིང་སྟེང་ཆེས་རིང་བའི་དཔའ་བོའི་ལོ་རྒྱུས་སྙན་རྩོམ་རིང་མོ་
ཞིག་ཡིན་པ་བསྙོན་དུ་མེད།
གསུམ། གླིང་སྒྲུང་ནི་དར་ཁྱབ་ཀྱི་གཞི་རྒྱ་ཤིན་ཏུ་ཆེ།
བོད་གངས་ཅན་གྱི་དཔའ་བོའི་ལོ་རྒྱུས་སྙན་རྩོམ་རིང་མོ་གླིང་གེ་སར་
རྒྱལ་པོའི་སྒྲུང་ནི་གནའ་ནས་ད་བར་དུ་དར་ཁྱབ་ཀྱི་རྒྱ་ཁྱོན་ཆེས་ཆེ་བའི་
རྩོམ་རིག་བརྩམས་ཆོས་ཤིག་ཡིན། བོད་ཀྱི་ཁ་དཔེར་བོད་མི་རེའི་ཁ་ནས་
སྒྲུང་རེ་ཟེར་བ་འདི་སྤྱིར་སྒྲོ་བཏགས་ཀྱི་གྲུབ་ཆ་ཅུང་ཙམ་མང་ན་ཡང་། འདི་
ལས་གླིང་གེ་སར་རྒྱལ་པོའི་སྒྲུང་ནི་བོད་རིགས་མི་དམངས་ཁྲོད་དུ་དར་ཁྱབ་
ཀྱི་རྒྱ་ཁྱོན་ཤིན་ཏུ་ཆེ་བ་གསལ་བཤད་གང་ལེགས་གནང་འདུག
གླིང་གེ་སར་རྒྱལ་པོའི་སྒྲུང་གི་སྒྲུང་བ་ནི་ལོ་རྒྱུས་སྙན་རྩོམ་རིང་མོ་
འདིའི་གསར་རྩོམ་མཁན་དང་སྒྲོག་སྤེལ་མཁན། རྒྱུན་འཛིན་མཁན་བཅས་
ཡིན། ཁོང་རྣམ་པའི་གསར་རྩོམ་དང་སྒྲོག་སྤེལ་རྒྱུན་འཛིན་བཅས་མེད་ཚེ།
དེ་རིང་གི་དར་རྒྱ་ཆེ་བའི་ལོ་རྒྱུས་སྙན་རྩོམ་རིང་མོ་འདི་མཐོང་རྒྱུ་མེད་ཅེས་
བརྗོད་ཀྱང་ཆོག དེ་བཞིན་དུ་གནའ་རབས་དང་དེང་རབས་ཀྱི་བོད་རིགས་
མི་དམངས་རྣམས་ཀྱང་ལོ་རྒྱུས་སྙན་རྩོམ་རིང་མོ་འདིའི་ཁ་སྐོང་མཁན་དང་



སྒྲོག་སྤེལ་མཁན་ཀྱང་ཡིན་ཟེར་ཆོག་གོ །གལ་སྲིད་མི་དམངས་མང་ཚོགས་
ཀྱིས་མི་རབས་དུ་མར་རྒྱུན་འཛིན་དང་སྒྲོག་སྤེལ། དེ་མིན་ཁོ་ཚོའི་སྲུང་
སྐྱོབ་དང་འཕེལ་རྒྱས་མེད་ན། གླིང་སྒྲུང་འདི་མི་རབས་ནས་མི་རབས་
བར་བརྒྱུད་མི་ཐུབ་ལ། དར་ཁྱབ་འདི་འདྲ་ཆེན་པོ་ཞིག་ཀྱང་ཡོད་ཐབས་
མེད། ད་ལྟ་རང་རེའི་བོད་རིགས་ས་ཁུལ་ཡོངས་སུ་ས་ཁྱབ་རྡོ་ཁྱབ་དང་ཕལ་
ཆེར་བོད་པ་ཚང་མས་རྟོགས་ཐུབ་པའི་སྒྲུང་རྩོམ་ཞིག་ཏུ་གྱུར་བའང་གནད་
འགག་ནི་བརྒྱུད་སྤེལ་གྱི་ཁྱབ་རྒྱ་མ་ཉམས་གོང་དུ་འཕེལ་བ་དང་། སྒྲུང་རྩོམ་
རིང་མོ་འདིར་ཡིད་དབང་འཕྲོག་པའི་ནུས་ཤུགས་ལྡན་པ། མི་དམངས་
ཀྱིས་སྒྲོག་སྤེལ་རྒྱུན་མ་ཆད་པ་བཅས་ཀྱི་རྐྱེན་མ་ཡིན་ནམ། འདིར་སྒྲུང་
བས་གསར་རྩོམ་དང་མི་དམངས་ཀྱིས་སྒྲོག་སྤེལ། སྒྲུང་རྩོམ་རིང་མོའི་ཡིད་
དབང་འཕྲོག་པའི་ནུས་ཤུགས་བཅས་ཡོད་པས་ན། ད་གཟོད་གླིང་གེ་སར་
རྒྱལ་པོའི་སྒྲུང་ནི་བཞུར་རྒྱུན་མི་འཆད་པའི་རྨ་འབྲི་རིང་མོའི་རྒྱུན་ཇི་བཞིན་
དུས་གཏན་དུ་ལང་ལོང་དུ་འཕྱུར་ཐུབ་པ་ལགས།
གླིང་གེ་སར་རྒྱལ་པོའི་སྒྲུང་ནི་བོད་རིགས་ས་ཁུལ་དུ་དར་ཁྱབ་ཀྱི་
རྒྱ་ཁྱོན་ཆེ་བ་མ་ཟད། ད་དུང་རྒྱལ་ནང་གི་མི་རིགས་གཞན་པ་ལའང་
དར་ཁྱབ་ཅུང་ཆེ། དེང་སྐབས་ང་ཚོས་རྒྱུས་ལོན་བྱས་པའི་གནས་ཚུལ་
ལྟར་ན། དར་ཁྱབ་ཀྱི་ཡུན་རིང་བ་དང་རྒྱ་ཁྱོན་ཆེ་བ་ནི་སོག་རིགས་ས་
ཁུལ་ཡིན། འབྲེལ་ཡོད་ཀྱི་དཔྱད་གཞིའི་ཡིག་ཆ་ལས་བསྟན་དོན། གླིང་
གེ་སར་རྒྱལ་པོའི་སྒྲུང་ནི་དུས་རབས་བཅོ་བརྒྱད་ནས་བཅུ་དགུ་བར་ནང་
སོག་ས་ཁུལ་དུ་ཁྱབ་པ་ཡིན་ལ། ས་དེར་ཁྱབ་པ་ནས་བཟུང་། ས་དེའི་
སོག་པོ་འབངས་མི་གླིང་གེ་སར་རྒྱལ་པོའི་སྒྲུང་བཤད་པར་ཧ་ཅང་དགའ་
སྤྲོ་སྐྱེས་པ་མ་ཟད། ད་དུང་བརྒྱུད་སྒྲོག་ཁྲོད་འཐུས་ཇེ་ཚང་དང་ཁ་སྣོན་
9



བརྒྱབ་སྟེ། རིམ་བཞིན་སྐོར་ཞིག་ཁོང་ཚོའི་སྒྲུང་གཏམ་དུ་གྱུར་ཡོད་
པའང་ཁས་ལེན་དགོས། ད་དུང་རང་རྒྱལ་གྱི་ཧོར་རིགས་དང་། འཇང་
རིགས། པའེ་རིགས། ཡུས་ཀུའུ་རིགས། ཟ་ལར་རིགས་བཅས་ཀྱི་ཁྲོད་
དུའང་དར་ཁྱབ་ཀྱི་རྒྱ་ཁྱོན་ཅུང་ཆེ། ཁོ་ཚོའི་སྒྲུང་བའི་བཤད་ཚུལ་དང་ནང་
དོན། སྐད་ཆའི་ཆ་ནས་འགྱུར་ལྡོག་ཅུང་ཡོད་ནའང་། གཙོ་བོ་སྒྲུང་གཏམ་
གྱི་བྱུང་རིམ་དང་མི་སྣ་གཙོ་བོ་ལ་འགྱུར་ལྡོག་མེད་ཅིང་། གླིང་གེ་སར་རྒྱལ་
པོའི་སྒྲུང་གི་སྔར་གྱི་རྣམ་པ་མང་ཆེ་བ་སོར་བཞག་བྱས་ཡོད། གཞན་ཡང་
ཀྲུང་གོའི་མངའ་ཁོངས་ཀྱི་གྲངས་ཉུང་མི་རིགས་ཁྲོད་དུ་དར་ཁྱབ་ཆེ་བ་ལས་
གཞན། རང་རྒྱལ་མཐའ་སྐོར་གྱི་རྒྱལ་ཁབ་སྟེ། མོང་གོལ་མི་དམངས་སྤྱི་
མཐུན་རྒྱལ་ཁབ་དང་། འཇར་པན། ཨུ་རུ་སུའི་པུའུ་ལེ་ཡ་ཐེ་ས་ཁུལ། ཇོ་
མོ་གླང་མའི་ལྷོ་རྒྱུད་ཀྱི་རྒྱ་གར་དང༌། ནེ་པ་ལ། ཕ་ཁེ་སི་ཐན། འབྲུག་
ཡུལ། འབར་མ། འབྲས་ལྗོངས་བཅས་རྒྱལ་ཁབ་མང་པོར་ཡང་དར་ཁྱབ་
ཅུང་ཆེ། ང་ཚོས་རྒྱུས་ལོན་བྱས་པ་ལྟར་ན། འབྲུག་ཡུལ་གྱི་རྒྱལ་ཁབ་
དཔེ་མཛོད་ཁང་ཁོ་ནས་ཀྱང་འཚོལ་སྡུད་དང་། དག་སྒྲིག་པར་སྐྲུན་བྱས་
པའི་བོད་ཡིག་གི་གླིང་གེ་སར་སྒྲུང་དཔེ31ཡོད། 1905ལོར་འཇར་མན་གྱི་
ཆོས་པ་བློ་ལན་ཁེས་ལ་དྭགས་ཀྱི་བུ་མོ་ལོ་བཅུ་དྲུག་ཅན་ཞིག་གིས་བཤད་
པའི་གེ་སར་སྒྲུང་ཟིན་བྲིས་སུ་བཀོད་པ་དེ་རྒྱ་གར་དུ་པར་སྐྲུན་བྱས། སྒྲུང་
དཔེའི་མིང་ལ་ལ་དྭགས་ཀྱི《གེ་སར་སྒྲུང》ཟེར། དཔེ་ཆ་འདིར་བོད་ཡིག་
གི་མ་ཡིག་དང་དབྱིན་ཇིའི་སྐད་ཀྱི་འགྱུར་མ་ཡོད་པ་ལས་གཞན། ད་
དུང་མཚམས་སྦྱོར་གྱི་རྩོམ་ཡིག་ཀྱང་བྲིས་འདུག དེ་ལས་གཞན། གླིང་གེ་
སར་སྒྲུང་དབྱིན་ཇི་དང་འཇར་པན། ཧྥ་རན་སི། ཨུ་རུ་སུ། འཇར་
མན། མོང་གོལ། རྒྱ་གར་སོགས་ཀྱི་ཡི་གེར་བསྒྱུར་ནས་སྒྲུང་དཔེ་



རིགས་མི་འདྲ་བ150ལྷག་པར་སྐྲུན་གནང་འདུག་པ་དང་། ཞིབ་འཇུག་
གི་ཆེད་རྩོམ300ལྷག་འགྲེམ་སྤེལ་བྱས། ད་དུང་ཨོ་གླིང་གི་རྒྱལ་ཁབ་མང་
བོ་ལའང་དར་ཁྱབ་ཡོད་ལ། ཕལ་ཆེར་རྒྱལ་ཁབ་སུམ་ཅུ་ལྷག་གི་བོད་རིག་
པའི་ཞིབ་འཇུག་ཆེད་ལས་མཁས་པས་གླིང་སྒྲུང་འཚོལ་སྡུད་དང་། དག་
སྒྲིག ཡིག་སྒྱུར། པར་སྐྲུན། ཞིབ་འཇུག་བཅས་ཀྱི་བྱ་བ་སྒྲུབ་བཞིན་ཡོད་
ལ། གྲུབ་འབྲས་ཀྱང་ཅུང་ལེགས་པ་བླངས་ཡོད། ཞིབ་འཇུག་ཆེད་ལས་
མཁས་པ་གྲགས་ཅན་ཕ་ལ་སིཨུ་རུ་སུ)དང་། ཕ་ཐ་ཉིང(ཨུ་རུ་སུཏྤ་ལན་ཁེ་
ཏ་ལེ་ཉེ་ཨེར(ཏཱ་རན་སིཧྲི་ཐེ་ཨན(ཧྥ་རན་སི)ཚེ་ཏ་མུའུ་ཏིང་སུའུ་ལནམོང་
གོལ)བཅས་སྐོར་ཞིག་བྱུང་ཡོད། འདི་དག་ཐམས་ཅད་ལས་གསལ་བོར་
རྟོགས་ཐུབ་པ་ནི་དཔའ་བོའི་ལོ་རྒྱུས་སྙན་རྩོམ་རིང་མོ་གླིང་གེ་སར་རྒྱལ་པོའི་
སྒྲུང་འདི་རྒྱལ་ནང་དུ་དར་ཁྱབ་ཀྱི་རྒྱ་ཁྱོན་ཆེ་བར་མ་ཟད། ད་དུང་འཛམ་
གླིང་སྟེང་ལ་སྐྱོད་བཞིན་པའི་སྒང་ཡིན།
བཞི། གླིང་སྒྲུང་ནི་རྣམ་པ་གསོན་པོའི་ཚུལ་དུ་གནས་པ།
ལོ་རྒྱུས་སྙན་རྩོམ་རིང་མོའི་རིག་པའི་གཞུང་ལུགས་ཀྱི་ངོས་ནས་བཤད་
ན། ལོ་རྒྱུས་སྙམ་རྩོམ་རིང་མོ་གང་ཡིན་ཀྱང་ཚང་མ་མི་རིགས་ཤིག་གི་
བྱིས་པའི་དུས་སྐབས་སུ་གྲུབ་པ་ཡིན་ལ། ལོ་རྒྱུས་སྙན་རྩོམ་རིང་མོ་ཞིག་ལ་
མཚོན་ན་ངག་རྒྱུན་ནམ་ཡང་ན་ལོ་རྒྱུས་ཀྱི་དུས་ཚོད་གལ་ཆེན་བརྗོད་བྱར་
གྱུར་བའི་གནའ་རབས་དམངས་ཁྲོད་ཀྱི་དོན་བརྗོད་སྙན་ངག་རིང་བོ་ཡིན་
ཞིང་སྙན་ངག་གི་སྐད་ཆར་སྦྱར་ནས་མི་རིགས་སོ་སོའི་འཇིག་རྟེན་ཆགས་
ཚུལ་དང་། མིའི་རིགས་ཀྱི་འབྱུང་ཁུངས། དེ་མིན་མི་རིགས་གནས་སྤོར་གྱི་
11



ངག་རྒྱུན་བཅས་བཀོད་ཡོད་པ་ལས་གཞན། མི་རིགས་སོ་སོ་གྲུབ་པ་དང་
འཕེལ་རྒྱས་ཀྱི་གོ་རིམ་ཁྲོད་དཀའ་ངལ་དང་ཉེན་ཁ་སྣ་ཚོགས་ལས་རྒྱལ་ཁ་
བླངས་པའི་དཔའ་བོའི་བྱས་རྗེས་ལ་བསྟོད་གླུ་ལེན་པ་དེ་ལགས། །
མ་རྩ་རིང་ལུགས་ཀྱི་དུས་སྐབས་ལ་སླེབས་པ་ན། ལོ་རྒྱུས་སྙན་
རྩོམ་རིང་མོ་འདི་གྲུབ་པའི་སྤྱི་ཚོགས་ཀྱི་རྨང་གཞི་མེད་པར་གྱུར་ལ། ཡོ་
རོབ་ཀྱི་མཁས་པ་ཆེན་པོ་ཧེ་ཀོ་ཨེར( ! #% $ ）གྱིས་མ་རྩ་རིང་ལུགས་ཀྱི་
ལོ་རྒྱུས་སྙན་རྩོམ་རིང་མོ་དེ་བརྩམས་སྒྲུང་རིང་གྲས་ཀྱིས་ཚབ་བྱས་ཞེས་
གསུངས། འཛམ་གླིང་གི་རྩོམ་པ་པོ་གྲགས་ཅན་ཡུས་ཀུའུ ( 9 – ) ཡིས་
གསུང་དོན། ལོ་རྒྱུས་སྙན་རྩོམ་རིང་མོ་ནི་མཐའ་མཇུག་གི་མངལ་གྲོལ་
བའི་ཁྲོད་དུ་མེད་པར་གྱུར་ལ། འཛམ་གླིང་དང་སྙན་ངག་གི་དུས་རབས་
གཞན་པ་ཞིག་འགོ་བརྩམས་པ་ཡིན་ཞེས་གསུངས། ཡིན་ཡང་། བོད་ཀྱི་
དཔའ་བོའི་ལོ་རྒྱུས་སྙན་རྩོམ་རིང་མོ་གླིང་གེ་སར་རྒྱལ་པོའི་སྒྲུང་ནི་བོད་
རིགས་མི་དམངས་ཁྲོད་དུ་བགྲང་བྱ་སྟོང་ཕྲག་གཅིག་རིང་ལ་དར་ཁྱབ་
སོང་བ་དང་། ད་དུང་མི་ཡུལ་དུ་གསོན་པོར་གནས་ཡོད་པའི་ངོ་མཚར་
བའི་ལོ་རྒྱུས་སྙན་རྩོམ་རིང་མོའང་ཡིན། ངེད་ཅག་གིས་གསར་རྙེད་བྱུང་
བའི་འཚོ་བཞེས་གནང་བཞིན་པའི་མིང་དུ་གྲགས་པའི་གླིང་སྒྲུང་གི་དམངས་
ཁྲོད་ཀྱི་སྒྲུང་བ་རྣམ་པས། ད་དུང་ལོ་རྒྱུས་སྙན་རྩོམ་རིང་མོ་འདི་རྒྱུན་ཆད་
མེད་པར་བཤད་པ་དང༌། རྒྱ་ཆེ་རུ་གཏོང་བ་དང་། འཕེལ་རྒྱས་སུ་གཏོང་
བཞིན་མཆིས། ལོ་རྒྱུས་སྙན་རྩོམ་རིང་མོའི་ནང་དོན་ཐད་དུ་བོད་ཀྱི་ལོ་
རྒྱུས་སྟེང་གི་འདས་ཟིན་པའི་གཏམ་རྒྱུད་དང༌། འབྱུང་བཞིན་པའི་དེང་
རབས་ཀྱི་གཏམ་རྒྱུད། མ་འོངས་རྗེས་དཔག་གི་གཏམ་རྒྱུད་བཅས་མང་པོ་
གསར་སྣོན་བགྱིས་འདུག ད་དུང་ངེད་ཅག་གིས་ཆེད་ལས་མི་སྣ་སྐོར་ཞིག་



བཀོད་སྒྲིག་མཛད་ནས་སྒྲུང་བས་བཤད་པའི་སྒྲུང་སྒྲ་ཕབ་པ་དང༌། ཟིན་
བྲིས། དག་སྒྲིག་བཅས་གནང་སྟེ་སྒྲུང་དཔེ་གསར་བ30ལྷག་པར་བསྐྲུན་
བྱས། ཚང་མས་ཤེས་གསལ་ལྟར། དམངས་ཁྲོད་ཀྱི་སྒྲུང་བ་ནི་ལོ་རྒྱུས་སྙན་
རྩོམ་རིང་མོ་འདི་གསར་རྩོམ་མཁན་དང་། སྒྲོག་སྤེལ་མཁན། རྒྱུན་འཛིན་
མཁན་ཡིན་ཞིང༌། ཁོང་ཚོས་མི་རབས་ནས་མི་རབས་བར་ངག་ཐོག་གི་
གསར་རྩོམ་དང་རྒྱུན་ཆད་མེད་པའི་བརྒྱུད་སྒྲོག་བྱས་མེད་ཚེ། དེ་རིང་གི་
སྒྲུང་དཔེ་རྩ་ཆེན་འདི་དག་ཀྱང་ཡོད་མི་སྲིད། །
ངེད་ཅག་གིས་ལོ་འཁོར20ལྷག་རིང་ལ་སྒྲུང་བའི་གནས་ཚུལ་ལ་
རྒྱ་ཆེན་པོས་ཡོངས་ཁྱབ་ཀྱི་ཞིབ་བཤེར་ཐེངས་མང་པོ་བྱས་པ་བརྒྱུད་
ནས། བོད་ཁུལ་ཡོངས་ཀྱི་གླིང་གེ་སར་རྒྱལ་པོའི་སྒྲུང་གི་སྒྲུང་བའི་གནས་
ཚུལ་ཕལ་ཆེར་རྒྱུས་ལོན་བྱུང་ཡོད། རྒྱལ་ཡོངས་ནས་བཤད་ན། སྒྲུང་ཁག་
གཅིག་ནས་གཉིས་ཀྱི་ཡན་བཤད་ཤེས་པའི་སྒྲུང་བ100ལྷག་ཡོད་པ་དང་། དེ་
དག་ལས་སྒྲུང་ཁག་བརྒྱ་ཡན་བཤད་ཤེས་པའི་སྒྲུང་བཅཡོད། སྒྲུང་བ་འདི་
དག་ལས་དགུང་ལོ་བརྒྱད་ཅུར་སོན་པའི་རྒན་པ་ཡོད་ལ། སྐྱེ་ལོ་ཉི་ཤུ་ཅན་
གྱི་ན་གཞོན་ཡང་ཡོད། ཡུན་རིང་དུ་ཕྱུགས་འཚོ་བའི་འབྲོག་པ་ཡོད་ལ།
དགོན་པར་ཆོས་འདོན་པའི་དགེ་འདུན་པའང་ཡོད། ཡིག་འབྲུ་གཅིག་ཀྱང་
མི་ཤེས་པའི་སྐྱེས་པ་ཡོད་ལ། ཁྱིམ་ལས་ལ་བྲལ་མེད་པའི་བུད་མེད་ཀྱང་
ཡོད། སྒྲུང་བ་ཕོ་མོ་མང་བོ་དང་རྒན་གཞོན་མང་བོ་འདི་དག་ནི་གླིང་གེ་
སར་རྒྱལ་པོའི་སྒྲུང་གི་དཔྱད་གཞིའི་ཡིག་ཆ“གསོན་པོ”ཡིན་ཞེས་བརྗོད་ཀྱང་
ཆོག འདིར་ངེས་པར་དུ་བརྗོད་འོས་པ་ཞིག་ནི་བོད་ལྗོངས་ཆབ་མདོ་ས་ཁུལ་
དུ་གསར་དུ་རྙེད་པའི་ལོ་བཅུ་བཞི་ཅན་གྱི་བུ་ཆུང་སྒྲུང་མཁན་ཞིག་ཡོད་པ་
དེ་ཡིན། ཁོང་གིས་གླིང་གེ་སར་རྒྱལ་པོའི་སྒྲུང་ཁག་གསར་བ་བཅུའི་ཡན་



ཆོད་བཤད་ཤེས་ཤིང་བཤད་པར་ཆུ་བོའི་རྒྱུན་དང་མཚུངས་སོ། །འདི་ནི་
དངོས་གནས་ངོ་མཚར་བ་ཞིག་མིན་ནམ། ལོ་བཅུ་བཞི་ལ་སོན་པའི་བྱིས་
པས་མགོ་རྔ་ཚང་བའི་སྒྲུང་ཁག་བཅུ་ཡན་བཤད་ཤེས་པ་འདི་ནི་འཛམ་གླིང་
སྟེང་ནའང་ཧ་ཅང་དཀོན་པོ་ཞིག་ཡིན་པར་མ་ཟད། མི་རྣམས་ངོ་མཚར་
བ་དང་ཧ་ལས་པ་ཞིག་ཀྱང་རེད། དེར་བརྟེན། གླིང་གེ་སར་རྒྱལ་པོའི་
སྒྲུང་ནི“རྣམ་པ་གསོན་པོའི་ཚུལ་དུ་གནས་པའི་ལོ་རྒྱུས་སྙན་རྩོམ་རིང་མོ་
ཞིག་ཡིན་ཏེ། བཤད་ནས་རྫོགས་རྒྱུ་མེད་པ་དང༌། བྲིས་ནས་ཚར་རྒྱུ་མེད་
པ། བླངས་ནས་འཆད་རྒྱུ་མེད་པའི་ལོ་རྒྱུས་སྙན་རྩོམ་རིང་མོ་ཞིག་ཡིན་པ་
གསལ་བོར་ཤེས་ཐུབ། འདི་ནི་འཛམ་གླིང་གི་ལོ་རྒྱུས་སྙན་རྩོམ་རིང་མོ་ལྔ་
དང་མི་མཚུངས་བའི་ཐུན་མོང་མ་ཡིན་པའི་ཁྱད་ཆོས་ཀྱང་ཡིན།
ངེད་ཅག་གིས་རྒྱུས་ལོན་བྱས་པའི་དཔྱད་གཞིའི་ཡིག་ཆ་ལས་གསལ་
བ་ལྟར་ན། འཛམ་གླིང་ན་མིང་དུ་གྲགས་པའི་ལོ་རྒྱུས་སྙན་རྩོམ་རིང་མོ《ཅི་
ཨར་ཅ་མེ་ཧྲི》དང《ཡེ་ལེ་ཡ་ཐེ》《ཨའོ་ཏེ་སཱའེ》 《མཱ་ཧ་བྷ་ར་ཏ》 《རྒྱལ་པོ་
ར་མ་ཎའི་རྟོགས་བརྗོད》བཅས་ལྔ་བོ་ནི“འགུལ་མེད་ཀྱི་རྣམ་པ”དང༌། ཡང་
ན“ཤི་བའི་རྣམ་པའི་ཚུལ་དུ་གནས་པའི་ལོ་རྒྱུས་སྙན་རྩོམ་རིང་མོ་ཡིན། དེ་
དག་ལོ་རྒྱུས་སྟེང་འཚོལ་སྡུད་དང༌། དག་སྒྲིག པར་སྐྲུན་བརྒྱུད་རྗེས་འགུལ་
མེད་གཏན་ཁེལ་བྱས་ཟིན་པས་ཕྱིས་སུ་སྒྲུང་བ་གསར་བ་དང་། གཏམ་རྒྱུད་
གསར་བ། པར་གཞི་གསར་བ། ངག་རྒྱུན་མི་གཅིག་པ་བཅས་རྙེད་མ་
བྱུང་། འདི་ལས་འཛམ་གླིང་གི་ལོ་རྒྱུས་སྙན་རྩོམ་རིང་མོ་ལྔ་ནི་འགུལ་མེད་
ཀྱི་རྣམ་པ”ཡིན་ཞེས་བརྗོད་པར་བདེན་དཔང་གང་མང་བྱས་འདུག གཞན་
ཡང་། རང་རྒྱལ་གྱི་མིང་དུ་གྲགས་པའི་ལོ་རྒྱུས་སྙན་རྩོམ་རིང་མོ《ཅིང་
གར》དང《མཱ་ན་སི》ཡང་གོང་དུ་བརྗོད་པ་དང་གཅིག་མཚུངས་ཡིན། སྒྲུང་



རྩོམ་དེ་དག་འཚོལ་སྡུད་དང་། དག་སྒྲིག པར་སྐྲུན་བྱས་རྗེས། སྒྲུང་དཔེ་
གསར་བ་རྙེད་མ་བྱུང་། ཡིན་ཡང་། རང་རྒྱལ་གྱི་གླིང་གེ་སར་རྒྱལ་པོའི་
སྒྲུང་ནི་དེ་འདྲ་མ་ཡིན་ཏེ། ཡིད་འཛིན་གྱི་ནུས་པ་ཁྱད་དུ་འཕགས་པའི་
གནའ་དེང་གི་དམངས་ཁྲོད་ཀྱི་སྒྲུང་བ་དེ་དག་གིས། དུས་རབས་དང་།ས་
ཁུལ། ལས་གནས། སྒྲུང་བཤད་ཀྱི་རྣམ་པ་བཅས་གཅིག་མཚུངས་མིན་
པའི་སྒོ་ནས་གླིང་གེ་སར་རྒྱལ་པོའི་སྒྲུང་དཔེ་བརྒྱ་ལྷག་ངག་ཐོག་ནས་གསར་
རྩོམ་བྱས་ཏེ། སྒྲུང་གཏམ་རྒྱུན་ཆད་མེད་པར་རྒྱ་ཆེ་རུ་གཏོང་བ་དང་འཕེལ་
རྒྱས་སུ་བཏང་། ད་དུང་དུས་རབས་མི་གཅིག་པའི་དམངས་ཁྲོད་རིག་གནས་
པ་དང་དགོན་པའི་དགེ་འདུན་པ་མང་པོས་རང་འགུལ་གྱིས་སྒྲུང་བའི་ངག་
ཐོག་ནས་བཤད་པའི་གཏམ་རྒྱུད་རྣམས་ཡི་གེར་བཀོད་པ་དང་། ལས་
སྣོན་དང་དག་བཅོས་བཅས་མེད་དུ་མི་རུང་བའི་བྱ་བ་གང་ལེགས་བསྒྲུབས།
ཕྲན་གྱི་བསམ་པར། རྣམ་པ་གསོན་པོའི”ལོ་རྒྱུས་སྙན་རྩོམ་རིང་མོ་
འདི་ཉིད་ལ། གསར་རྩོམ་མཛད་མཁན་གྱི་བོད་མི་དམངས་གནས་པ་
དང་། མི་རབས་དང་མི་རབས་ཀྱི་སྒྲུང་བ་རྣམས་བཞུགས་ཚེ། གླིང་སྒྲུང་
འདི་དུས་ནམ་ཡིན་ཡང་འགུལ་མེད་ཀྱི་རྣམ་པ”འབྱུང་མི་སྲིད་ལ། ད་དུང་
མི་རབས་ནས་མི་རབས“གསོན་པོར”བརྒྱུད་ཐུབ། འདི་ནི་གླིང་གེ་སར་རྒྱལ་
པོའི་སྒྲུང་སྟེ། ལོ་རྒྱུས་སྙན་རྩོམ་རིང་མོ་འདི་ཉིད་གཞན་དང་མི་མཐུན་པའི་
ཁྱད་ཆོས་གཙོ་བོ་ཞིག་གོ །
ལྔ། ལོ་རྒྱུས་སྙན་རྩོམ་རིང་མོའི་བརྗོད་བྱ་གཙོ་བོ།
གླིང་གེ་སར་རྒྱལ་པོའི་སྒྲུང་ནི་ཚིག་སྦྱོར་བདེ་ཞིང་གསོན་ཉམས་ལྡན་



པ་ལ་བརྟེན་ནས། གླིང་གེ་སར་རྒྱལ་པོ་མཆོག་གིས་གླིང་གི་དཔའ་རྟུལ་
སུམ་ཅུ་གཙོ་མཛད་པའི་གླིང་དམག་བརྒྱད་ཁྲི་བཞི་སྟོང་གི་སྣ་ཁྲིད་ནས་
ཕྱོགས་བཞིའི་དགྲ་བཞི་བཏུལ་བ་དང་རྫོང་ཆེན་བཅོ་བརྒྱད་ཆམ་ལ་ཕབ་པ།
རྫོང་ཕྲན་གྲངས་མེད་དབང་དུ་བསྡུས་ཏེ། མི་དམངས་ཀྱི་བདེ་སྐྱིད་དང་
རང་དབང་གི་ཆེད་དུ་འབད་འབུངས་ལྷོད་མེད་བགྱིས་པའི་གཏམ་རྒྱུད་ངོ་
མཚར་བ་ཞིག་ཞིབ་འབྲི་གནང་ཡོད། གླིང་གེ་སར་རྒྱལ་པོའི་སྒྲུང་ལས་འདི་
ལྟར་གསུངས་ཡོད་དེ། “དེ་ཡང་ལྷོ་འཛམ་གླིང་ཕྱོགས་བཞིའི་བདུད་ཆེན་གྱི་
དབང་དུ་སོང་ནས། མགོ་ནག་སྐྱེ་རྒུ་ཐམས་ཅད་སྡུག་བསྔལ་གྱི་མུན་པར་
ཚུད། སློབ་དཔོན་པདྨ་མས་ལྷ་ཕྲུག་ཐོས་པ་དགའ་འཐབ་རྩོད་འབྱུང་བའི་
ཁ་གནོན། གླིང་རུའི་བསྟན་པའི་སྲོག་ཤིང་ལ་མངགས། གེ་སར་མཆོག་
གིས་ཕྱོགས་བཞིའི་དགྲ་བཞི་དང་རྫོང་ཆེན་བཅོ་བརྒྱད་ཕབ་སྟེ། མགོ་ནག་
མི་ཡུལ་ལ་བདེ་སྐྱིད་ཉི་མ་ཤར་བ་ལྟར་མཛད”ཅེས་བྲིས་འདུག མདོར་བསྟན་
ན། གེ་སར་མཆོག་མི་ཡུལ་དུ་བྱོན་པའི་དམིགས་ཡུལ་ནི་བཙན་པོའི་གཉའ་
ནས་གནོན་པ། གཉོམ་ཆུང་མཐའ་ནས་སྐྱོང་བ། ཁམས་གསུམ་བདེ་ལ་འགོད་
རྒྱུ་དེ་ཡིན་ཞིང་། དེ་ནི་ལོ་རྒྱུས་སྙན་རྩོམ་རིང་མོ་འདིའི་བརྗོད་བྱ་གཙོ་བོ་
ཡང་ཡིན་ཟེར་ཆོག དེའི་ཕྱིར《བདུད་འདུལ》ནང་དུ་གེ་སར་མཆོག་གིས་
གསུང་དོན། “ང་འགྲོ་དྲུག་འདྲེན་པའི་བླ་མ་ཡིན། །མུན་པ་སེལ་བའི་སྒྲོན་
མེ་ཡིན། །དགྲ་དགུ་འཛོམས་པའི་དཔའ་བོ་ཡིན། །མགོན་ཨོ་རྒྱན་པདྨའི་རྒྱལ་
ཚབ་ཡིན། །བན་ཤཱཀྱའི་བསྟན་པ་སྤེལ་མི་ཡིན། །”ཞེས་བརྗོད་ཡོད། །
ལོ་རྒྱུས་སྙན་རྩོམ་རིང་མོ་འདི་ཡིག་ཚོགས་ཆེ་ཞིང་སྒྲུང་ཁག་ཧ་ཅང་
མང་ནའང་བཙན་པོ་གཉའ་ནས་མནོན་པ་དང་གཉོམ་ཆུང་མཐའ་ནས་སྐྱོང་
བའི་བརྗོད་བྱ་གཙོ་བོ་འདི་ཧ་ཅང་མངོན་གསལ་ཡིན་པ་མ་ཟད། ལོ་རྒྱུས་



སྙན་རྩོམ་རིང་མོ་འདིའི་མགོ་མཇུག་བར་གསུམ་དུ་ཁྱབ་འདུག ལོ་རྒྱུས་སྙན་
རྩོམ་རིང་མོའི་ནང་དུ་ཐེངས་མང་པོར་གེ་སར་མཆོག་ནི“མགོ་ནག་བོད་ཀྱི་
སྐྱབས་མགོན”དང“གེ་སར་མཆོག་གི་ལས་དོན་ནི་མགོ་ནག་བོད་མི་ཐམས་
ཅད་ཀྱི་བདེ་སྐྱིད་ཀྱི་ཆེད་དུ་ཡིན”ཞེས་གླེང་འདུག དེ་ཡང་གེ་སར་མཆོག་ནི་
འབྲོག་ཁྱིམ་ཕལ་བ་ཞིག་ནས་སྐྱེས་པ་དང༌། ཁོང་ཉིད་དགུང་ལོ་ཆུང་བའི་
དུས་སུ་མནར་སྡུག་གང་མང་མྱངས་བའི་དབང་གིས་བཙན་པོ་གཉའ་ནས་
གནོན་པ་དང༌། གཉོམ་ཆུང་མཐའ་ནས་སྐྱོང་རྒྱུ་ནི་མི་ཚེ་གང་བོའི་མི་ཕྱེད་
པའི་དམ་བཅའི་ཚིག་ཏུ་གྱུར་ཡོད། ཁོང་ཉིད་ཀྱི་ཕྱིའི་སྐྱེ་གཟུགས་ཁྱད་དུ་
འཕགས་ཤིང་ཐབས་ལ་མཁས་པ། དགྲ་ལྷ་ཝེར་མས་སྡོངས་གྲོགས་མཛད་
པ་དང་། ཁྱད་པར་གོང་མ་ལྷས་བཀའ་བཀོད་གནང་བཞིན་མཆིས། དེ་
ཡང་རྒྱའི《ཐང་སུན་བླ་མའི་རྣམ་ཐར》ནང་གི་སུན་བུའུ་ཁོང་ལགས་དང་
མཚུངས་པར་སྤྲུལ་སྒྱུར་གྱི་མཐུ་ནུས་ཤིན་ཏུ་ལྡན། རྒྱའི་བརྩམས་སྒྲུང་གྲགས་
ཅན《རྒྱལ་ཁབ་གསུམ་གྱི་གཏམ་རྒྱུད》ནང་གི་ཐབས་ཤེས་ཟུང་ལ་མཁས་པའི་
ཀྲུའུ་ཀོ་ལིའང་ལྟ་བུའི་མཁྱེན་པའམ་སྔོན་ཤེས་ཀྱི་བློ་རིག་ལྡན། ཁོང་ཉིད་
ལ་ཞི་དྲག་གཉིས་ཀ་འཛོམས་པ་མ་ཟད། ད་དུང་རྒྱལ་ཁབ་དང་འབངས་
ལ་གཅེས་པ། བདག་ལས་གཞན་གཅེས་ཀྱི་ཀུན་སློང་བློ་ན་མ་མཆིས་
པ། མདོར་ན། ཁོང་ཉིད་མི་ཚེ་གང་བོར་གཡུལ་འགྱེད་བརྒྱ་ཕྲག་ཏུ་ཞུགས་
པ་དང་རང་ལུས་ཕངས་མེད་དུ་གཏོང་བའི་དམིགས་ཡུལ་འབའ་ཞིག་སྟེ།
དགྲ་བོ་མ་ལུས་རྨེག་མེད་བཅོམ་སྟེ་འབངས་མི་ཐམས་ཅད་སྐྱིད་པའི་བདེ་ལ་
འགོད་རྒྱུ་དེ་ཡིན། ཁོང་ཉིད་རང་ལ་བྱམས་ཤིང་དགྲ་ལ་སྡང་བ། ཕྱིའི་
བཙན་འཛུལ་ལ་མཐའ་གཅིག་ཏུ་རྒོལ་བ་དང་། རང་ཉིད་ཀྱི་མངའ་ཁོངས་
སྲོག་བསྡོས་ཀྱིས་སྲུང་སྐྱོབ་བགྱིད་པ། དུས་ནམ་ཡང་རྒྱལ་གཅེས་རིང་
17



ལུགས་པའི་དར་ཆ་མཐོན་པོར་བསྒྲེངས་ཏེ། བཙན་འཛུལ་དང་ཁ་བྲལ་
རིང་ལུགས་ལ་ངོ་རྒོལ་མཛད་ནས་གླིང་གི་མངའ་ཁོངས་སྲུང་སྐྱོབ་གནང༌།
གེ་སར་མཆོག་གིས་རྟ་རྒྱུག་འགྲན་བསྡུར་བགྱིས་ནས་གླིང་གི་རྒྱལ་པོའི་
གསེར་ཁྲི་མཐོན་པོར་མངའ་གསོལ་རྗེས། ཁོར་ཡུག་གི་རྒྱལ་ཁབ་ཚོས་
གཅིག་རྗེས་གཉིས་མཐུད་ཀྱིས་དམག་དྲངས་ནས་འཁྲུག་རྐྱེན་སློང་བ་དང་རེ་
ངན་བཅངས་ནས་ཉམ་ཆུང་གླིང་གི་ཡུལ་ཁམས་བཙན་བཟུང་བྱེད་འདོད་ཚེ།
གེ་སར་མཆོག་གིས་རྒྱལ་ཁབ་ཀྱི་བདེ་འཇགས་དང་འབངས་མིའི་བདེ་
སྐྱིད་ཀྱི་འཚོ་བ་སྲུང་སྐྱོབ་སླད། ཕྱིར་བཤོལ་ཏིལ་འབྲུ་ཙམ་ཡང་མི་བྱེད་པར་
དཔའ་ངར་ཆེར་བསྐྱེད་ཀྱིས་དགྲ་སྡེ་ཡོད་ཚད་དང་ཤི་གསོན་ཀྱི་འཐབ་
འཛིང་མཛད། དེ་འདྲའི་དཔའ་ངར་ཞུམ་མེད་ཀྱི་སྙིང་སྟོབས་དང་རྒྱལ་
གཅེས་རིང་ལུགས་ཀྱི་ཐུགས་དགོངས་མཚོན་པ་དེ་ཡང་ལོ་རྒྱུས་སྙན་རྩོམ་
རིང་མོ་འདི་འཕེལ་རྒྱས་ཀྱི་བགྲོད་ལམ་སྟེང་ཕུན་སུམ་ཇེ་ཚོགས་དང༌། ལོ་
ངོ་སྟོང་ཕྲག་འགར་ཡང་ཉམས་པ་མེད་པའི་རྩ་བའི་རྒྱུ་རྐྱེན་ཞིག་ཡིན་པར་
གདོན་མི་ཟའོ། །
དྲུག གླིང་སྒྲུང་གི་གཞན་དང་མི་མཚུངས་པའི་
མི་སྣའི་གཟུགས་བརྙན་བཞེངས་བསྐྲུན།
དེ་ཡང་གླིང་སྒྲུང་གི་མི་སྣའི་སྣང་བརྙན་མང་པོ་བཞེངས་བསྐྲུན་ཐད་
དུ་གཞན་དང་མི་མཚུངས་པའི་ཁྱད་ཆོས་ཡོད། སྤྱིར་འཛམ་གླིང་སྟེང་གི་ལོ་
རྒྱུས་སྙན་རྩོམ་རིང་མོ་གང་ཡིན་ཡང༌། དཔེ་མཚོན་གྱི་དོན་སྙིང་ལྡན་པའི་
མི་སྣའི་སྣང་བརྙན་འགའ་དང༌། ཡང་ན་མང་པོ་ཞིག་བཞེངས་བསྐྲུན་བྱས་



ཡོད། དཔེར་ན། ཞི་ལཱའི་ལོ་རྒྱུས་སྙན་རྩོམ་རིང་མོའི་ཨ་ཅ་མོན་ནུང（EE]
fhif 1& ） དང༌། ཨ་ཁ་ལིའུ་སི（ 6] if it #i）ཧོ་ཁོ་ཐུའོ་ཨེར（ཆོf a FE
H） ཨའོ་ཏེ་ཞིའུ་སི( ལོ། 1:| ནརྒྱུ $༑ ）རྒྱ་གར་གྱི་ལོ་རྒྱུས་སྙན་རྩོམ་རིང་མོའི་
ཁྲོད་ཀྱི་རཱ་མ་ཎ（ % $ )དང་སི་ཏ（ ལྕེ）བཅས་ལ་མཚོན་ན་ཚང་མ་
ཁྱད་ཆོས་ལྡན་པའི་དཔེ་མཚོན་མི་སྣ་ཡིན། ཡིན་ནའང་བོད་ཀྱི་དཔའ་བོའི་
ལོ་རྒྱུས་སྙན་རྩོམ་རིང་མོ་གླིང་གེ་སར་རྒྱལ་པོའི་སྒྲུང་གི་སྒྱུ་རྩལ་གྱི་རིན་ཐང་
དེ་གོང་གསལ་གྱི་ཕྱིའི་རྒྱལ་ཁབ་ཀྱི་མིང་དུ་གྲགས་པའི་ལོ་རྒྱུས་སྙན་རྩོམ་
རིང་མོ་དག་དང་བསྡུར་ན་གླིང་སྒྲུང་གི་འབུར་དུ་ཐོན་པའི་རིན་ཐང་གཙོ་
བོ་ནི་མི་སྣ་གྲངས་མེད་སོ་སོའི་ཕྱིའི་གཟུགས་བརྙན་གྱི་ཞིབ་འབྲི་དང་ནང་
སེམས་ཁམས་ཀྱི་འགྱུར་བའི་ཁྱད་ཆོས་མངོན་གསལ་བཞེངས་བསྐྲུན་བགྱིད་
ཡོད་པ་དེ་ལགས། འབྲེལ་ཡོད་ཀྱི་ཆེད་ལས་མཁས་པས་སྡོམ་རྩིས་རགས་
ཙམ་བྱས་པ་ལྟར་ན། ལོ་རྒྱུས་སྙན་རྩོམ་རིང་མོ་གླིང་གེ་སར་རྒྱལ་པོའི་སྒྲུང་
ནང་དུ་ལྷ་ཡུལ་ཁམས་ནས་མི་ཡུལ་ཁམས་དང་། ཀླུའི་ཕོ་བྲང་ནས་དམྱལ་
ཁམས་བཅས་ནས་སྒྱུ་རྩལ་གྱི་སྣང་བརྙན3000ལྷག་བཞེངས་བསྐྲུན་བྱས་
འདུག རྩོམ་རིག་བརྩམས་ཆོས་ཞིག་ལས་སྒྱུ་རྩལ་གྱི་སྣང་བརྙན་འདི་འདྲའི་
མང་པོ་ཞིག་བཞེངས་བསྐྲུན་བྱས་ཡོད་པ་ནི་ཀྲུང་གོའི་རྩོམ་རིག་ལོ་རྒྱུས་
སྟེང་མ་ཟད། འཛམ་གླིང་རྩོམ་རིག་ལོ་རྒྱུས་སྟེང་དུའང་ཉིན་མོའི་སྐར་མ་
བཞིན་མཐོང་རྒྱུ་ཧ་ཅང་དཀོན། ད་དུང་མི་སྣའི་སྣང་བརྙན་མི་ཉུང་བ་ཞིག་
བཞེངས་བསྐྲུན་བྱས་པ་ཧ་ཅང་ལེགས་འགྲུབ་བྱུང་ཡོད། དཔེར་ན། དྲང་
ཕྱོགས་ཀྱི་མི་སྣ་གེ་སར་རྒྱལ་པོ། འབྲུག་མོ། རྒྱ་ཚ། འདན་མ། སྲས་དགྲ་
ལྷ་རྩེ་རྒྱལ། ཨ་སྟག་ལྷ་མོ། མི་ཆུང་ཁ་བདེ། ནེའུ་ཆུང་། མེ་བཟའ་བཅས་
དང་ལྡོག་ཕྱོགས་ཀྱི་མི་སྣ་ཧོར་གུར་དཀར་དང་བདུད་ཀླུ་བཙན། འཇང་
9



ས་དམ། མོན་ཤིང་ཁྲི། ཁྲོ་ཐུང་བཅས་ཞིབ་འབྲི་བྱས་པ་མངོན་སུམ་ལྟར་
སྣང་བ་དང་། དངོས་གནས་གསོན་ཉམས་ལྡན་པ་ཞིག་རེད། དེ་ཙམ་
མ་ཟད་ཉི་ཟླ་སྐར་གསུམ་དང་རི་རྡོ་རྩི་ཤིང༌། འདབ་ཆགས་རི་དྭགས་
དང་བཅས་པའང་ཞིབ་འབྲི་བྱས་པ་ལེགས་འགྲུབ་བྱུང་ཡོད། འདི་ནི་གླིང་
གེ་སར་རྒྱལ་པོའི་སྒྲུང་འདི་མཁྱེན་དཔྱོད་ཟབ་ཅིང་ཡངས་པའི་སྒྱུ་རྩལ་གྱི་
བང་མཛོད་ཡིན་པ་ཡང་གསལ་བཤད་གང་ལེགས་བྱས་ཡོད། ད་དུང་
གླིང་གེ་སར་རྒྱལ་པོའི་སྒྲུང་འདི་དམངས་ཁྲོད་དུ་བརྒྱུད་སྤེལ་གྱི་རྣམ་པ་
ནི་ལག་བྲིས་མ་དང་ཤིང་དཔར་མ། སྒྲུང་བའི་ངག་ཐོག་ནས་བརྒྱུད་པ་
ལས་གཞན། མདོ་དབུས་ཁམས་གསུམ་གྱི་མང་ཚོགས་རང་གིས་མ་བསྐུལ་
དང་བླངས་ཀྱིས“གེ་སར་ཟློས་གར་ཚོགས་པ”དང་། “གེ་སར་སེང་འབྲུག་
སྟག་རྩེ་ཕོ་བྲང”དེ་མིན་“གེ་སར་རིག་གནས་ལྟེ་གནས”དང“གེ་སར་སྒྱུ་རྩལ་
ཁང”བཅས་གསར་དུ་བཙུགས་ཏེ་མང་ཚོགས་ཀྱིས་ལྟ་འདོད་ཉན་སྤྲོའི་ཟློས་
གར་འཁྲབ་པ་དང་སྒྲུང་གླུ་ལེན་པ་མ་ཟད། གེ་སར་ཀྱི་འབྲེལ་ཡོད་ཟངས་
སྐུ་དང་། ཤིང་སྐུ། འཇིམ་སྐུ། དེ་མིན་ཐང་ག་དང་ལྡེབས་རིས་བཅས་
འབྲི་བཞེངས་གནང་སྟེ། གླིང་གེ་སར་རྒྱལ་པོའི་འཕྲིན་ལས་ཡུལ་ཕྱོགས་
ཀུན་ཏུ་སྤེལ་བཞིན་མཆིས། གླིང་གེ་སར་རྒྱལ་པོའི་སྒྲུང་གི་བརྒྱུད་སྒྲོག་གི་
རྣམ་པ་གཙོ་བོ་ནི་ངག་ཐོག་ནས་བརྒྱུད་པ་དང༌། ཤིང་དཔར་མ། ལག་
བྲིས་མ། བོད་ཀྱི་ཟློས་གར། རི་མོ། གླུ་གར། བརྙན་འཕྲིན་བཅས་
བརྒྱུད་སྒྲོག་གི་རྣམ་པ་མང་པོ་མཆིས། མདོར་ན། དམངས་ཁྲོད་ཀྱི་སྒྲུང་
བ་རྣམ་པས་ངག་ཐོག་ནས་བརྒྱུད་སྒྲོག་བྱེད་པའི་རྣམ་པ་འདི་ཀུན་གྱི་གཙོ་བོ་
ལས་ཀྱང་གཙོ་བོ་ལགས་སོ། །
2()



བདུན། གླིང་གེ་སར་རྒྱལ་པོའི་དབང་བསྒྱུར་གྱི་མངའ་ཁོངས།
གླིང་གེ་སར་རྒྱལ་པོའི་དབང་བསྒྱུར་གྱི་མངའ་ཁོངས་གཙོ་བོ་སྟེ། ད་
ལྟའི་སྲིད་འཛིན་ས་ཁུལ་བཀར་བ་ལྟར་བཤད་ན། བོད་རིགས་སྡོད་ས་གཙོ་
བོ་ནི་བོད་རང་སྐྱོང་ལྗོངས་དང་། མཚོ་སྔོན། ཀན་སུའུ། སི་ཁྲོན། ཡུན་
ནན་ཏེ་ཞིང་ཆེན་དང་རང་སྐྱོང་ལྗོངས་ལྔའི་ནང་ན་ཡོད། འོ་ན་གླིང་ཟེར་
བ་དེ་གང་ན་ཡོད་དམ་ཞེ་ན། དེ་ལ་མགོ་ལོག་《རུས་མཛོད》དང《མདོ་
སྨད་ཆོས་འབྱུང》《རྨ་ས་བཟང》སོགས་ལྟར་ན། གླིང་གི་ཐོག་མའི་མངའ་
ཁོངས་ནི་རྨ་ཆུའི་སྟོད་རྒྱུད་དང་། བ་ཡན་ཧ་རིའི་ལྷོ་བྱང་གཉིས་ཀ་སྟེ། ད་
ལྟའི་མཚོ་སྔོན་ཀན་སུའུ་སི་ཁྲོན་ཏེ་ཞིང་ཆེན་གསུམ་གྱི་མཐའ་མཚམས་ས་
ཁུལ་ཡིན་པས། དུས་དེར་ས་རྒྱ་ཆུང་ངུ་ཞིག་ལས་མེད་མོད། འོན་ཀྱང་
དེའི་རྗེས་སུ་གླིང་གེ་སར་གྱིས་རྟ་རྒྱུག་རྒྱན་འཇོག་གི་རྒྱལ་ཁ་བླངས་ནས་རྒྱལ་
པོར་བཞུགས། འབད་འབུངས་ཀྱིས་རྒྱལ་སྲིད་ཀྱི་བྱ་བར་སྟོབས་ཤུགས་ཕུད་
ནས་རིམ་གྱིས་གླིང་གི་མངའ་ཐང་དར་ཞིང་མཐར་གླིང་གི་སྟོབས་ཤུགས་
ཤིན་ཏུ་རྒྱས་པའི་སྐབས་སུ་ཁམས་སྡེ་དགེ་ཕྱོགས་དང་ད་ལྟའི་སི་ཁྲོན་ཞིང་
ཆེན་གྱི་རྔ་བ་བོད་རིགས་རང་སྐྱོང་ཁུལ་གྱི་ས་ཁུལ་ཁ་ཤས་དང་ཀན་སུའུ་
ཞིང་ཆེན་ཀན་ལྷོ་བོད་རིགས་རང་སྐྱོང་ཁུལ་གྱི་ས་ཆ་ཁ་ཤས་དང་ད་ལྟའི་
མཚོ་སྔོན་མངའ་ཁོངས་ཀྱི་རྨ་ཆུ་དང་ཙོང་ཆུའི་མངའ་ཁོངས་ཀྱི་ས་ཁུལ་ཚང་
མ་གླིང་གི་མངའ་འོག་ཏུ་གྱུར། དེའི་ས་ཁྱོན་གྱི་ཤར་ནུབ་བར་དུ་རྟ་ཕོའི་
ཉིན་ལམ་བཅུ་གཉིས་ཡོད་པར་བཤད། མདོར་ན་གླིང་གི་དབང་བསྒྱུར་གྱི་
མངའ་ཁོངས་གཙོ་བོ་ནི་རྨ་ཆུ་སྟོད་སྨད་བར་གསུམ་འདུས་བའི་མདོ་ཁམས་
21



ཡིན་ལ། ཕྱིས་སུ་རིམ་གྱིས་བོད་ཡུལ་ཕལ་མོ་ཆེ་ལ་དབང་བསྒྱུར་མཛད་
བྱུང་། ད་ལྟའི་སི་ཁྲོན་ཞིང་ཆེན་གྱི་སྡེ་དགེ་ཕྱོགས་ཀྱི་སྡེ་དཔོན་གླིང་ཚང་
རྒྱལ་པོ་ནི་གླིང་སེང་ཆེན་གྱི་རྒྱལ་རྒྱུད་རེད་ཅེས་མཁས་པ་དམུ་དགེ་བསམ་
གཏན་དང་བཅས་པས་གསུངས་ཡོད་པ་ཁོ་བོས་དངོས་སུ་མཐོང་མྱོང་། སྡེ་
དགེ་གླིང་ཚང་རྒྱལ་པོ་ནི་དོན་ལ་གླིང་སེང་ཆེན་རྒྱལ་པོའི་ཚ་བོ་སྟེ། གླིང་
གི་རྒྱུད་འཛིན་པ་དགྲ་ལྷ་རྩེ་རྒྱལ་གྱི་རྒྱུད་པ་རེད། སྲས་དགྲ་ལྷ་རྩེ་རྒྱལ་
ནས་བཟུང་སྟེ། ད་ལྟའི་གླིང་རྒྱལ་པོ་འདི་ལ་ཐོན་རག་བར་མི་རབས་ཞེ་
དགུ་སོང་ཞེས་སྔོན་གྱི་གླིང་ཚང་རྒྱལ་པོའི་རྒྱལ་རབས་ལོ་རྒྱུས་སུ་ཡོད་པར་
གྲགས། གླིང་ཚང་རྒྱལ་པོ་ལ་ཡིག་ཚང་འགའ་རེར་གླིང་ཚང་རྒྱལ་པོའམ་
གླིང་རྗེ་ཞེས་བྲིས་འདུག ཡིན་ནའང་གོང་ཞུས་ཀྱི་མི་རབས་ཞེ་དགུའི་ལོ་
གྲངས་དང་སྔོན་གྱི་གེ་སར་འཁྲུངས་བའི་ལོ་ཚིགས་བར་ལ་འགལ་ཟླ་ཡོད་
པར་འདྲ་པས་རིག་འདེད་གང་ལེགས་བྱ་དགོས་སྙམ། མདོར་ན་གེ་སར་
རྒྱལ་པོ་དང་དགྲ་ལྷ་རྩེ་རྒྱལ་ནི་ཁུ་བོ་དང་ཚ་བོའི་འབྲེལ་བ་དང་གདུང་
རུས་གཅིག་ལས་མཆེད་པས་གླིང་ཚང་རྒྱལ་པོ་ནི་གླིང་གེ་སར་གྱི་གདུང་
རྒྱུད་ཡིན་ནོ་ཞེས་བཤད་ཀྱང་ཆོག གླིང་ཚང་རྒྱལ་པོ་རང་ཉིད་ཀྱིས་ཀྱང་དེ་
ལྟར་ཡིན་པར་སེམས། ད་ལྟའི་གླིང་ཚང་རྒྱལ་པོ་ནི་རྒྱ་གར་ན་བཞུགས་
ཡོད། 1989ལོར་སི་ཁྲོན་ན་བསྡུས་པའི་གེ་སར་སྒྲུང་རྒྱལ་སྤྱིའི་རིག་གཞུང་
གྲོས་ཚོགས་སྟེང་གླིང་ཚང་རྒྱལ་པོའི་ལྕམ་མོ་བདག་གིས་དངོས་སུ་མཐོང་བ་
མ་ཟད། ཁ་བརྡ་ཡང་བྱས་མྱོང་། ད་དུང་བོད་ཀྱི་མཁས་པ་དམུ་དགེ་བསམ་
གཏན་མཆོག་དང་བློ་གྲོས་རྒྱ་མཚོ་སོགས་ཀྱིས་གསུང་པ་ལྟར་ན། གླིང་ཚང་
རྒྱལ་པོའི་རྒྱལ་ས་དེ་ན་སྔོན་གྱི་གླིང་གེ་སར་གྱི་སྦྲ་ཤུལ་དང་། གེ་སར་དང་
སྲས་དགྲ་ལྷ་རྩེ་རྒྱལ་སོགས་ཀྱི་གོ་མཚོན། བ་སོའི་ཕྱག་ཐམ་བཅས་ཡོད་པ་



གླིང་ཚང་རུས་མཛོད་ན་བྲིས་ཡོད་པར་གསུངས། མཚོ་སྔོན་ཞིང་ཆེན་གྱི་
སྲིད་གྲོས་ཀྱི་ཀྲུའུ་ཞི་གཞོན་པ་དགུ་རོང་རྒྱལ་སྲས་མཆོག“སྐུ་འདས”གིས་ཀྱང་
ད་ལྟའི་སྡེ་དགེ་གླིང་ཚང་གི་རྒྱུད་པ་ནི་གེ་སར་རྒྱལ་པོའི་གདུང་རྒྱུད་ཡིན་
གསུངས་པ་དང་། ཁོང་རང་ཆུང་བའི་དུས་སུ་ཁོང་གི་ཡབ་དང་མཉམ་དུ་
སྡེ་དགེ་གླིང་ཚང་ལ་སོང་མྱོང་། སྐབས་དེར་གེ་སར་རྒྱལ་པོའི་སྒྲུང་མང་པོ་
དང་སྲས་དགྲ་ལྷ་རྩེ་རྒྱལ་སོགས་ཀྱི་གོ་མཚོན་ཡིན་པར་གྲགས་པའི་དཔའ་
བོའི་འཁོར་གསུམ་དངོས་སུ་མཐོང་མྱོང་ཟེར། ཡིན་ནའང་མ་རུངས་
ཟིང་ཆའི་ལོ་ཟླའི་ནང་ལ་དངོས་པོ་ཕལ་ཆེར་ཞིག་མི་མངོན་པའི་དབྱིངས་
སུ་ཡིབ། གཞན་ཡང་གེ་སར་རྒྱལ་པོས་ཕྱོགས་བཞིའི་དགྲ་བཞི་བཏུལ་ཏེ་
རྫོང་ཆེན་བཅོ་བརྒྱད་ཆམ་ལ་ཕབ་པའི་གཡུལ་སའི་ཤུལ་ཡང་སི་ཁྲོན་གྱི་རྔ་
བ། ཟངས་དཀར། མཛོད་དགེ་ཀན་སུའུ་ཞིང་ཆེན་གྱི་ཀན་ལྷོ། མཚོ་
སྔོན་གྱི་མགོ་ལོག་རྨ་ལྷོ་མཚོ་ལྷོ་མཚོ་ནུབ་སོགས་སུ་ཡོད་པ་ཡང་སྐོར་ཞིག་
མཐོང་མྱོང་། ཡིན་ནའང་འདི་ཕྱོགས་སུ་ངེད་ཅག་གིས་ད་དུང་དཔྱད་
པ་ལེགས་པོ་བཏང་སྟེ་སྡོམ་ཚིག་རྣམ་དག་ཅིག་འཇོག་པར་འབད་འབུངས་
བྱ་དགོས་པར་སྙམ།
བརྒྱད། གེ་སར་མཆོག་གི་རུས་རྒྱུད་དང་འཁྲུངས་འདས།
བོད་གངས་ཅན་གྱི་དཔའ་བོའི་ལོ་རྒྱུས་བྱུང་བ་བརྗོད་པའི་སྙན་རྩོམ་
རིང་མོའི་མི་སྣ་གཙོ་བོ་གླིང་གི་སར་རྒྱལ་བོ་མཆོག་ནི་ལྷ་སྒྲུང་ནང་གི་སྟོང་
བའི་གང་ཟག་ཅིག་ཡིན་ནམ། ལོ་རྒྱུས་སྟེང་གི་དངོས་ཡོད་མི་སྣ་ཞིག་ཡིན་
པ་ནི་རྒྱལ་ཁབ་ཕྱི་ནང་གི་ཆེད་མཁས་མི་སྣ་ཀུན་གྱིས་དུས་ཡུན་རིང་བོར་
23



རྩོད་གླེང་རྫོགས་རྒྱུ་མེད་པར་བྱེད་པའི་གནད་དོན་ཞིག་ཡིན་ལ། ཐེངས་
རེ་རེའི་རིག་གཞུང་ཞིབ་འཇུག་གྲོས་ཚོགས་སྟེང་དུ་ཆེད་མཁས་མི་སྣ་ཀུན་
གྱིས་ཐུགས་ཁུར་གནང་བཞིན་པའི་གལ་འགངས་ཆེ་བའི་གནད་དོན་ཞིག་
ཀྱང་ཡིན། འདིའི་ཕྱོགས་སུ་རྒྱལ་ཁབ་ཕྱི་ནང་གི་མཁས་པ་རྣམ་པར་བཞེད་
པ་མི་མཐུན་པ་འདི་དག་ཡོད་དེ། ཆེད་ལས་མཁས་པ་སྐོར་ཞིག་གི་བསམ་
པར། གེ་སར་ཞེས་པའི་སྒྲ་དང་རོ་མའི་རྒྱལ་ཆེན་ཁད་ས（ *# #s）ཡི་སྒྲ་
གཉིས་འབྲེལ་བ་ཉེ་བར་བརྟེན། གེ་སར་མཆོག་ནི་རྒྱལ་ཆེན་ཁོད་ས་ཞེས་
པ་གཞིར་བཟུང་ནས་སྒྱུ་རྩལ་གྱི་གཟུགས་བརྙན་བཞེངས་སྐྲུན་བྱས་པའི་ལྟ་
ཚུལ་བཏོན། ཕྱི་གླིང་བའི་ལྟ་ཚུལ་འདི་ཆེས་སྔ་བ་ནི་ཧྥ་རན་སུའི་ཆེད་ལས་
མཁས་པ་ཧྲི་ཐེ་ཨེན་གྱིས་བཏོན། ཁ་ཅིག་གིས་གེ་སར་ལྷ་ཁང་ལ་ཀོན་ཡུན་
ཁྲང་ལྷ་ཁང་ཞེས་འབོད་པ་དང་ཀོན་ཡུན་ཁྲང་གི་སྐུ་བརྙན་ཡང་བཞེངས་
ཡོད་སྟབས། གེ་སར་མཆོག་ནི་ཀོན་ཡུན་ཁྲང་དང་གཅིག་མཚུངས་ཡིན་
པར་འདོད་པའི་ལྟ་ཚུལ་འདི་ནི་སྐུ་ཞབས་རེན་ནའེ་ཆང（ f7yjg）སོགས་
ཀྱིས་བཏོན། ཡང་བོད་པའི་མཁས་པ་ལ་ལས་གེ་སར་རྒྱལ་པོ་དེ་བོད་རྒྱལ་
ཁྲི་སྲོང་ལྡེ་བཙན་ཡིན་པར་འདོད་ལ། ལྟ་ཚུལ་འདི་རྒྱུན་འཛིན་བགྱིད་པའི་
ཆེད་ལས་མཁས་པའི་བསམ་པར། གེ་སར་མཆོག་གི་གཏམ་རྒྱུད་གཙོ་བོ་
དེ་བོད་རྒྱལ་ཁྲི་སྲོང་ལྡེ་བཙན་གྱི་མཛད་རྗེས་གཙོ་བོ་དང་ཁྱད་པར་ཆེན་
པོ་མ་མཆིས་པས། ལོ་རྒྱུས་སྙན་རྩོམ་རིང་མོའི་ནང་དུ་བརྗོད་པའི་གེ་སར་
མཆོག་དང་བོད་རྒྱལ་ཁྲི་སྲོང་ལྡེ་བཙན་གཉིས་ནི་མི་གཅིག་དོན་གཅིག་
ཡིན་པར་གསུངས། ཡང་ཁ་ཅིག་གིས་གེ་སར་མཆོག་ནི་སུང་རྒྱལ་རབས་
སྐབས་ཀྱི་བོད་ཀྱི་རྒྱལ་རབས་རྗེས་མ་ཙོང་ཁའི་རྒྱལ་པོའམ་རྒྱལ་སྲས་ཡིན་
པར་འདོད། ད་དུང་བོད་ཀྱི་མཁས་པ་ལ་ལས་གེ་སར་མཆོག་ནི་སི་ཁྲོན་



ཞིང་ཆེན་གྱི་སྡེ་དགེའི་གླིང་ཚང་རྒྱལ་བོའི་མེས་པོ་ཡིན་པར་འདོད་ལ། ལྟ་
ཚུལ་འདི་ནི་བོད་ཡོངས་ལ་དར་ཁྱབ་ཤིན་ཏུ་ཆེ། གང་ལྟར་ཀྱང་། གེ་སར་
མཆོག་ནི་ལྷའམ། ཡང་ན་མི་ཡིན་པའི་གནད་དོན་འདི་ལ་མི་རྣམས་ཀྱིས་
སྤྱི་མཐུན་གྱི་སྡོམ་ཚིག་འགོད་མ་ཐུབ། །
གེ་སར་མཆོག་གི་རུས་རྒྱུད་ཀྱི་འབྱུང་ཁུངས་དང་འཁྲུངས་འདས་ཀྱི་ལོ་
ཚིགས་སྐོར་དང་། དེ་མིན་ལྷ་དང་མི་ཡིན་པའི་གནད་དོན་ཐད་དུ་གཤམ་
གྱི་ལྟ་ཚུལ་འདི་དག་ལ་ཁོ་བོར་མོས་པ་དང་འདོད་པ་ཅུང་མཐུན་པ་བྱུང་
འདུག །
དེ་ཡང་གླིང་གི་མི་རྒྱུད་ནི་བོད་མིའུ་གདོང་དྲུག་གི་ནང་ཚན་ལ་
དཀར་པོ་ལྡོང་དང་། ནག་པོ་ལྡོང་། ཁྲ་བོ་ལྡོང་། སྨུག་པོ་ལྡོང་བཅས་
ཡོད་པ་ལས་སྨུག་པོ་ལྡོང་གི་རིགས་རྒྱུད་ཡིན་ཏེ། དེ་ལ་བོད་མིའུ་གདོང་
དྲུག་གི《རུས་མཛོད་མེ་ཏོག་སྐྱེད་ཚལ》ལས། ང་དང་ང་ངོ་མ་ཤེས་
ན། རུས་ཆེན་སྨུག་པོ་ལྡོང་གི་རྒྱུད། དབང་ཐང་གོང་མ་གནམ་ནས་
ཐོབ། ང་དཔོན་ཆུང་ཇོ་རུ་ཟེར་བ་ཡིན། ཞེས་ཟེར་བ་ལས་གཞན། གླིང་
གི་མི་རྒྱུད་ནི་ལྡོང་གི་རིགས་རྒྱུད་ཡིན་ཞེས་པ་ཡང་ལྡོང་ར་ཁྲ་རྒན་པོ་ལ་བུ་
གསུམ་སྐྱེས་པ་སྟེ། ཚེ་བ་ལ་ཆོས་འཕེལ་ནག་པོ་དང་། འབྲིང་བ་ལ་ཆོས་
ལ་འཕེལ་ཟེར་ཞིང༌། ཆུང་བ་ལ་བླ་མ་འཕེལ་ཟེར། འཕེལ་པོ་ཐོགས་
པའི་བུ་གསུམ་དུ་གྲགས། ཁོང་རྣམས་ཀྱིས་རྨ་ཆུ་རིང་མོའི་སྟོད་སྨད་བར་
གསུམ་དུ་གཞི་བཟུང་ནས་འཚོ་བཞུགས་གནང་བར་མི་རྒྱུད་རིམ་གྱིས་མིང་
དུ་འཕེལ་ནས་སྡེ་བ་ཆེ་ཆུང་མང་བོར་ཆགས་ཤིང་། གླིང་ཆེ་རྒྱུད་ཟེར་བ་
བུ་ཆེ་བ་དེའི་རྒྱུད་པ་དང་གླིང་འབྲིང་རྒྱུད་ཟེར་བ་བུ་འབྲིང་བ་དེའི་རྒྱུད་
པ་ཡིན། སྐབས་དེར་ལྡོང་ཆོས་འཕེལ་ནག་པོ་ལ་མ་མི་གཅིག་པའི་བུ་
བ;



གསུམ་སྐྱེས་ནས་ལྡོང་གི་མི་རྒྱུད་རབ་ཏུ་འཕེལ་ཞིང༌། དེར་སྡེ་ཤོག་ཆེ་ལ་
བཙན་ཕྱུག་འཛོམས་པས་སྙན་གྲགས་ཤིན་ཏུ་ཆེ་བ་བྱུང་། སྨུག་པོ་ལྡོང་
གི་མི་རྒྱུད་ཀྱི་འབྲོག་སྡེ་ཆེན་པོ་འདི་ལ་གླིང་རུ་ཞེས་ཐོགས་པའི་རྒྱུ་མཚན་
བཙན་ཕྱུག་འཛོམས་པས་ཡུལ་ཁམས་རྣམས་སུ་སྙན་གྲགས་དང་ལབ་གླེང་
ཤིན་ཏུ་ཆེ་བ་བྱུང་སྟབས། མིང་ལ་གླང་རུ་ཞེས་ཐོགས་ནའང་ཕྱིས་སུ་ཡི་
གེ་འགྱུར་ནས་གླིང་རུ་ཞེས་གྲགས་པ་བྱུང་ཞེས《གླིང་སེང་ཆེན་གྱི་བྱུང་བ་
མདོར་བསྡུས》ལས་གསལ། དེར་ཡང་སྨུག་པོ་ལྡོང་ལས་མཆེད་པའི་གླིང་
གི་བུ་རྒྱུད་ས་སྐྱ་ལོ་ཟེར་བས་བྱང་བཟའ་ཟེར་བ་བག་མར་བླངས་པ་ལ་སྒ་
སྐྱ་ལོའི་སེང་ལྕམ་འབྲུག་མོ་འཁྲུངས་ཤིང༌། དེ་སེང་ཆེན་རྒྱལ་པོ་གེ་སར་
མཆོག་གི་བཙུན་མོ་བྱས། གླིང་གི་སེང་བློན་ཟེར་བས་རྒྱ་བཟའ་ལྷ་སྐྱིད་
སྒྲོལ་མ་དང་འགོག་བཟའ་གཉིས་བག་མར་བླངས། དེར་རྒྱ་བཟའ་ལ་དཔའ་
ཆེན་རྒྱ་ཚ་ཞལ་དཀར་འཁྲུངས། འགོག་བཟའ་ལ་གླིང་རྗེ་གེ་སར་མཆོག་
འཁྲུངས། འཁྲུངས་ཡུལ་ནི་ཁམས་ཀྱི་སྐྱིད་སོས་ཡག་གི་ཁ་མདོ་ཡིན་པར་
འདོད་དེ། རྒྱུ་མཚན་ནི། ས་སྐྱིད་སོས་ཡག་གི་ཁ་མདོ་ན་སྔོན་ཆད་གེ་སར་
གྱི་ལྷ་ཁང་ཞིག་བཞེངས་ཡོད། ལྷ་ཁང་ནང་ན་གླིང་གེ་སར་གྱི་ཁྲབ་རྨོག་དང་
མདའ་གཞུ། སྒ་མཐུར་སྲབ་གསུམ། ཞྭ་ལྷམ་ན་བཟའ་སོགས་དངོས་པོ་མང་
པོ་ཡོད་པར་མ་ཟད། ད་དུང་གེ་སར་དང་རྒྱ་ཚ་ཞལ་དཀར་གཙོ་བྱས་པའི་
གླིང་གི་དཔའ་རྟུལ་སུམ་ཅུའི་འབག་སྐུ་དང་རྫོང་ཆེན་བཅོ་བརྒྱད་དང་རྫོང་
ཆུང་སོགས་ཀྱི་ལོགས་རིས་ཀྱང་བྲིས་ཡོད། ས་སྐྱིད་སོས་ཡག་གི་ཁ་མདོའི་གེ་
སར་ལྷ་ཁང་གི་དཀར་ཆག་ན་ལྷ་ཁང་འདི་གནའ་སྔ་མོར་གེ་སར་སྐུ་འཁྲུངས་
སའི་ས་མིག་ཏུ་བཞེངས་པ་ཡིན་ནོ་ཞེས་བྲིས་ཡོད་པར་གྲགས། 《འཁྲུངས་གླིང་
མེ་ཏོག་ར་བ》ལས། “ས་སྐྱིད་སོས་ཡག་གི་ཁ་མདོ་རེད། །ཆུ་གཉིས་འབབ་སྒྲ་



ལྷུང་ལྷུང་གྲགས། །བྲག་གཉིས་མདའ་སྒྲོ་གཤིབ་འདྲ་ཡོད། །སྤང་གཉིས་བལ་
སྟན་བཏིང་འདྲ་ཡིན། །བྲག་སྦལ་བ་འདྲ་བའི་རྩ་བ་རེད། །”ཅེས་གསལ་བོར་
བྲིས་ཏེ་གེ་སར་མཆོག་གི་འཁྲུངས་ཡུལ་བསྟན་པ་རེད། །
གླིང་རྗེ་གེ་ སར་རྒྱལ་པོ་འཁྲུངས་པའི་ལོ་ཚིགས་ལ་ད་ལྟ་མཁས་པ་
རྒན་གཞོན་མང་པོར་བཞེད་ཚུལ་མི་འདྲ་བ་མང་ཡང་ངེད་ཅིག་གིས་ཞིབ་
ཏུ་བརྟགས་ན། 《མདོ་སྨད་ཆོས་འབྱུང》ལས།དེ་ཡང་སྔོན་རྨ་འགྲམ་སྟོད་ཀྱི་
ས་ཐམས་ཅད་ལ་གླིང་གེ་སར་རྒྱལ་པོས་དབང་བསྒྱུར། དེ་ཉིད་ཀྱི་འཁྲུངས་
ལོ་ལྕགས་བྱི (སྤྱི་ལོ1000） དང་ཆུ་སྦྲུལ（སྤྱི་ལོ393）ལ་འདོད་མཁན་
གཉིས་སྣང་བ་གང་ཡིན་ཡང་རབ་བྱུང་དང་བོ་ཚུགས་ཁ་མའི་དྲུག་ཅུ་སྐོར་
དེར་གཏོགས་ལ། རླངས་བྱང་ཆུབ་འདྲེ་བཀོལ་དང་། སྨྲི་ཏི་ཛྙཱ་ན་ཀཱིརྟི་སྤྱན་
དྲངས་ཏེ་ཆོས་ཞུས་པ་དང་གཙུག་ལག་ཁང་བཞེངས་པར་བཤད་པས་ཀྱང་
ཤེས་ནུས་ཞེས་གླིང་གེ་སར་རྒྱལ་པོ་ནི་རབ་བྱུང་དང་བོ་ཚུགས་མ་ཐག་པའི་
སྔོན་གྱི་ལྕགས་བྱིའམ་ཆུ་སྦྲུལ་ལ་འཁྲུངས་པར་འདོད། དེ་ཡང་ཁམས་བདུད་
འཇོམས་སྐུ་ཕྲེང་གཉིས་པ་འཇིགས་བྲལ་ཡེ་ཤེས་རྡོ་རྗེའི་དགོངས་པ་ལྟར་
ན། སངས་རྒྱས་མྱ་ངན་ལས་འདས་རྗེས1332ལོར་བོད་རྒྱལ་སྲོང་བཙན་སྒམ་
པོ་སྐུ་འཁྲུངས། སྤྱི་ལོ1038ལོར་གླིང་རྗེ་གེ་སར་རྒྱལ་པོ་སྐུ་འཁྲུངས། ལོ་འདིར་
ཙོང་ཁའི་རྒྱལ་པོ་ཁྲི་ནམ་ལྡེའུ་བཙན་དགུང་ལོ42དང་འབྲོམ་སྟོན་པ་རྒྱལ་
བའི་འབྱུང་གནས་དགུང་ལོ14དང་མར་བ་ལོ་ཙཱ་བ་དགུང་ལོ2ལ་སོན།ཁམས་
བདུད་འཇོམས་རིན་པོ་ཆེའི་བཞེད་པ་འདི་དང་སྔ་མའི་ཆུ་སྦྲུལ་དང་བསྡུར་
ན་ལོ་ངོ་ཞེ་ལྔ་ལས་མེད། སྒྲུབ་བྱེད་འདིའི་ཁུངས་བཙན་ལ་གེ་སར་རྒྱལ་བོ་
འཁྲུངས་པའི་ལོ་ཚིགས་བདེན་དཔང་བྱས་པ་མ་ཟད། ད་དུང་གེ་སར་མཆོག་
ནི་ལྷ་སྒྲུང་གི་སྟོང་བའི་མི་སྣ་ཞིག་མིན་ལ། མིང་དང་རུས་ཡོད་པའི་ལོ་རྒྱུས་



ཀྱི་དངོས་ཡོད་མི་སྣ་ཡིན་པར་བདེན་དཔང་གང་མང་བྱས། རང་རྒྱལ་གྱི་
མིང་དུ་གྲགས་པའི་གླིང་གེ་སར་སྒྲུང་གི་ཆེད་ལས་མཁས་པ་སྐུ་ཞབས་འཇམ་
དཔལ་རྒྱ་མཚོའི་བསམ་པར། གེ་སར་མཆོག་ནི་ལོ་རྒྱུས་ཀྱི་མི་སྣ་དང་། ལྷག་
པར་དུ་ཙོང་ཁའི་རྒྱལ་པོ་དང་གླིང་ཚང་རྒྱལ་པོའི་མེས་པོ་མིན་ལ། དེ་ནི་མི་
རབས་ནས་མི་རབས་ཀྱི་བོད་རིགས་མི་དམངས་ཏེ། ལྷག་པར་དུ་དམངས་
ཁྲོད་ཀྱི་སྒྱུ་རྩལ་པ་མཁས་ཅན་རྣམས་ཀྱིས་གསར་བཟོ་མཛད་པའི་རླབས་ཆེ་
བའི་སྒྱུ་རྩལ་གྱི་དཔེ་མཚོན་ཏེ་བོད་རིགས་མི་དམངས་ཡིན་ལ། སྐྱེ་སྟོབས་ཀྱི་
ཤེས་རབ་ལྡན་པའི་དམངས་ཁྲོད་ཀྱི་སྒྱུ་རྩལ་པ་དག་གིས་གསར་བཟོ་མཛད་
པ་ཡིན། དོན་སྙིང་ངེས་ཅན་ཞིག་གི་སྟེང་ནས་བཤད་ན། གེ་སར་མཆོག་གི་
སྙིང་སྟོབས་ཀྱིས་བོད་རིགས་མི་དམངས་ཀྱི་སྙིང་སྟོབས་མཚོན་ཡོད་ཅེས་
གསུངས། ལྟ་ཚུལ་འདི་ནི་གོང་གསལ་གྱི་ལྟ་ཚུལ་འགའ་དང་རྩ་བ་ནས་མི་
མཐུན་མོད། འོན་ཀྱང་བདག་གི་བསམ་པར། ཁོང་གི་ལྟ་བ་འདི་ནི་ལོ་རྒྱུས་སྙན་
རྩོམ་རིང་མོའི་གཞུང་ལུགས་དང་ཀུན་ནས་མཐུན་པས་ན། ལོ་རྒྱུས་སྙན་རྩོམ་
རིང་མོར་ཞིབ་འཇུག་མཛད་མཁན་གྱི་བོད་རིགས་མཁས་པ་རྣམས་ཀྱིས་ངེས་
པར་དུ་མཐོང་ཆེན་བྱ་དགོས་པའི་གནད་དོན་གལ་ཆེན་ཞིག་ཡིན་པར་སྙམ།
དགུ གླིང་སྒྲུང་གི་བྱུང་རིམ་དང་གྲུབ་ཚུལ།
གླིང་སྒྲུང་གི་ཐོག་མའི་བྱུང་བ་དེ་གང་ཡིན་ནམ་ཞེ་ན། ལོ་རྒྱུས་ཀྱི་མི་
སྣ་གླིང་རྗེ་གེ་སར་རྒྱལ་པོ་ཁོང་ཉིད་སྐུ་འཁྲུངས་ཏེ་ཕྱོགས་བཞིའི་དགྲ་བཞི་
དང་རྫོང་ཆེན་བཅོ་བརྒྱད་ཆམ་ལ་ཕབ་ཅིང་། ཁམས་གསུམ་བདེ་ལ་བཀོད་
རྗེས་སུ་གྲུབ་པ་ཡིན་ལ།གནའ་དེང་བོད་རིག་པའི་ཞིབ་འཇུག་མཁས་པ་ཚོས་



དཔྱད་པ་ལྟར་ན། གླིང་རྗེ་གེ་སར་རྒྱལ་པོ་ལགས་རབ་བྱུང་དང་པོའི་ལྕགས་
ཕོ་སྟག་གི་ལོ་སྟེ། སྤྱི་ལོ1038ལོར་སྐུ་བལྟམས། དེ་བཞིན་ཡིན་ན་གླིང་སྒྲུང་གི་
ཐོག་མའི་བྱུང་བ་དེ་རབ་བྱུང་དང་པོའི་སྔོན་ལ་བརྒལ་ཐབས་མེད་པ་གདོན་
མི་ཟའོ། །གླིང་གེ་སར་རྒྱལ་པོ་འདི་རབ་བྱུང་དང་པོ་ནས་རབ་བྱུང་གཉིས་
པའི་སྟོད་ལ་འཚོ་བཞུགས་གནང་པའི་བདེན་དོན་འདིར་གཞིགས་ཚེ། གླིང་
སྒྲུང་འདི་རབ་བྱུང་དང་པོའི་རྗེས་སུ་རིམ་གྱིས་གྲུབ་པ་བདེན་དཔང་བྱེད་
ཐུབ་ཅིང་། དུས་སྐབས་དེའི་གླིང་སྒྲུང་གི་རྣམ་པ་ག་འདྲ་ཞིག་ཡིན་པ་ད་ལྟ་
མཐོང་ཐབས་མེད་པར་སེམས། ད་ལྟ་ངེད་ཅག་གི་མིག་ལམ་དུ་བཤམས་ཡོད་
པའི་གླིང་སྒྲུང་དེ་དག་གི་བརྗོད་བྱ་དང་རྗོད་བྱེད་ལ་བརྟག་ན་དུས་རབས་
བཅོ་ལྔའི་སྔ་གཞུག་ཏུ་གྲུབ་པ་ཡིན། གང་ལྟར་ཡིན་ཡང་སྔོན་ན་གེ་སར་རྒྱལ་
པོ་ཁོང་ཉིད་འཁྲུངས་དགོས་ལ། ཕྱིས་སུ་གླིང་སྒྲུང་བྱུང་པ་འདི་མཁས་པ་
སུས་ཀྱང་ཁས་ལེན་བཞིན་མཆིས། སྙན་རྩོམ་རིང་མོའི་རིགས་པའི་གཞུང་
ལུགས་ཐད་དུ་བཤད་ན། སྙན་རྩོམ་རིང་མོ་ཐམས་ཅད་མི་རིགས་ཤིག་གི་
བྱིས་པའི་དུས་སྐབས་སུ་བྱུང་བ་དང་། དེས་སྙན་ངག་གི་ལམ་དུ་མི་རིགས་
སོ་སོའི་རང་རིགས་ཀྱི་གནམ་སའི་ཆགས་རིམ་དང་། མིའི་རིགས་ཀྱི་འབྱུང་
ཁུངས། མི་རིགས་འཐབ་རྩོད་ཀྱི་གཏམ་རྒྱུད་། ད་དུང་དགྲ་འདུལ་གཉེན་སྐྱོང་
གི་དཔའ་བོའི་ལོ་རྒྱུས་ཀྱི་བསྟོད་པ་བཅས་འདུས་པ་ཞིག་ཡིན་སྐད། དེ་
ཡང་མ་རྩ་རིང་ལུགས་སྤྱི་ཚོགས་ཀྱི་མཁས་པ་ཧེ་ཀོར་ལགས་ཀྱིས“མ་རྩ་རིང་
ལུགས་ཀྱི་སྙན་རྩོམ་རིང་མོ་དེ་བརྩམས་སྒྲུང་རིང་གྲས་ཀྱིས་ཚབ་བྱས་པ་ཡིན་
པར་གསུངས། དུས་སྐབས་དེའི་རྗེས་སུ་ལོ་རྒྱུས་ཀྱི་སྙན་རྩོམ་རིང་མོ་འབྱུང་
རྒྱུ་མེད་པ་ཁ་ཚོན་བཅད་འདུག འོན་ཏེ་གླིང་སྒྲུང་ལ་མཚོན་ན་གོང་ཞུའི་སྙན་
རྩོམ་རིང་མོའི་བྱུང་རིམ་དང་གྲུབ་ཚུལ་གཏན་ནས་མི་མཚུངས། རྒྱུ་མཚན་



ཅི་ཡིན་ནམ་ཞེ་ན། གླིང་སྒྲུང་འདི་བྱུང་བའི་དུས་རབས་བོད་མི་རིགས་ཀྱི་
གདོད་མའི་སྤྱི་ཚོགས་སྐབས་སུ་མིན་པ་དང༌། གླིང་སྒྲུང་གི་མི་སྣ་གཙོ་བོ་གེ་
སར་རྒྱལ་པོ་ནི་ཤ་ཁྲག་གཉིས་འཛོམས་ཀྱི་ལོ་རྒྱུས་ཀྱི་མི་སྣ་དངོས་ཡིན་ལ།
ད་དུང་ཁོང་ཉིད་ཀྱི་འཁྲུངས་འདས་ལོ་ཚིགས་རིགས་རུས་ཆོ་འབྲང་ཀྱང་
གསལ་བོར་མཆིས། གླིང་སྒྲུང་འདི་གསར་རྩོམ་པ་དང་རྒྱུད་འཛིན་པ་སྒྲུང་
པ་སྣ་ཚོགས་རྒྱུན་ཆད་མེད་པར་འཚར་ལོངས་འབྱུང་བཞིན་ཡོད་ལ། སྒྲུང་
དཔེ་གསར་པའང་གཅིག་རྗེས་གཉིས་མཐུད་ངང་འབྱུང་བཞིན་འདུག དེའི་
ཕྱིར་གླིང་སྒྲུང་གི་རིགས་པའི་གཞུང་ལུགས་དང་གཞན་པའི་སྙན་རྩོམ་རིང་
མོའི་རིགས་པའི་གཞུང་ལུགས་བར་དུ་ཁྱད་པར་ཆེན་པོ་ཡོད། གཞན་ཡང་
གླིང་སྒྲུང་འདི་དམངས་ཁྲོད་དུ་རྒྱ་ཆེར་དར་རྒྱས་སུ་འགྲོ་བའི་བརྒྱུད་རིམ་ཁྲོད་
དུ་དུས་རབས་སོ་སོའི་རིག་གནས་པ་དང་དགོན་པའི་བླ་གྲྭ་རྣམ་པས་ཕྱག་
རྗེས་བླ་ལྷག་བསྐྲུན་འདུག ཁོང་རྣམ་པའི་ཟིན་བྲིས་དང༌། དག་སྒྲིག་བཅས་
པ་མེད་ན་ད་ལྟའི་ལག་བྲིས་མ་དང་ཤིང་དཔར་མ་འབོར་ཆེན་མཐོང་ཐབས་
བྲལ་ལོ། །འདིར་ཆེད་དུ་བསྔགས་འོས་པ་ཞིག་སྟེ་རྙིང་མ་བའི་དགོན་སྡེའི་བླ་
གྲུ་རྣམས་ཀྱིས་གླིང་སྒྲུང་ཡིག་ཐོག་ཏུ་ཕབ་པར་ལག་རྗེས་མངོན་གསལ་བཞག་
ཡོད། གླིང་སྒྲུང་བརྒྱུད་སྒྲོག་གི་གོ་རིམ་ནང་དུ་ཐོག་མར་ལག་བྲིས་མ་བྱུང་པ་
དང་དེར་བརྟེན་ཤིང་དཔར་མ་བྱུང་པ་ལགས། ད་ལྟ་རྒྱུས་ལོན་བྱུང་བའི་ཤིང་
དཔར་མ་སྒྲུང་དཔེ་བདུན་མ་གཏོགས་མེད་པ་འདྲ། དེ་ཡང་སྒྲུང་པའི་ངག་
ཐོག་གི་བརྒྱུད་སྒྲོག་དང་ཡིག་ཐོག་གི་བརྒྱུད་སྒྲོག་མཉམ་གནས་དང་མཉམ་
འགྲོ་ཡིན་མོད། ཡིན་ནའང་ངེད་ཅག་གིས་ཤེས་དགོས་པ་ནི་ངག་ཐོག་གི་བརྒྱུད་
སྒྲོག་གཙོ་བོ་ལས་གཙོ་བོ་ཡིན། བགྲང་བྱ་གཅིག་སྟོང་ཡས་མས་ཀྱི་ལོ་རྒྱུས་ཀྱི་ཆུ་
རྒྱུན་རིང་མོའི་ཁྲོད་དུ། སྒྲུང་པ་ཁྲི་སྟོང་མང་པོ་འཚར་ལོངས་བྱུང་ཡོད་ལ། སྒྲུང་



གཏམ་ཡང་ཁྲི་སྟོང་མང་པོ་གསར་སྐྲུན་གནང་ཡོད་པ་བསྙོན་དུ་མེད། འོན་
ཏེ་བོད་ཀྱི་ལོ་རྒྱུས་ཐོག་ཡིག་མཁན་དཀོན་པའི་དབང་གིས་སྒྲུང་གཏམ་མང་པོ་
ཡིག་ཐོག་ཏུ་འགོད་མ་ཐུབ་པས་མི་མཐོང་པའི་དོང་ཞབས་སུ་ནུབ་པའང་སུས་
མི་མཁྱེན། སྤྱིར་ན་གླིང་སྒྲུང་བརྒྱུད་སྒྲོག་གི་དུས་རབས་མི་འདྲ་པར་སྒྲུང་དཔེ་
ལག་བྲིས་མ་དང་ཤིང་དཔར་མ་བཅས་པའི་ཡིག་ཐོག་ཐབས་ལམ་ལ་བརྟེན་
ནས་དར་ཁྱབ་ཏུ་སོང་ཡོད་ནའང་ཁྱབ་རྒྱ་ཆུང་ཞིང་། རྒྱ་ཆེ་ཞིང་གྲངས་མང་པ་
སྟེ་སྒྲུང་པ་ཚོས་ངག་ཐོག་གི་བརྒྱུད་སྒྲོག་གི་ཐབས་ལམ་འདིར་བརྟེན་བཞིན་
འདུག་པའང་ཤེས་གསལ་ལྟར་རོ། ། །
ཟུར་ལྟའི་དཔྱད་གཞི།
1. བོད་མིའུ་གདོང་དྲུག་གི་རུས་མཛོད་མེ་ཏོག་སྐྱེད་ཚལ》 བཀྲ་ཤིས་རྒྱ་མཚོ་
དང་ཐེག་མཆོག་རྡོ་རྗེས་བརྩམས། 1992ལོར་མཚོ་སྔོན་མི་རིགས་དཔེ་སྐྲུན་ཁང་ནས།
2. （བདུད་འདུལ》 1980ལོར་ཀན་སུའུ་མི་རིགས་དཔེ་སྐྲུན་ཁང་ནས། །
3. 《གླིང་སེང་ཆེན་གྱི་བྱུང་བ་མདོར་བསྡུས》 དམུ་དགེ་བསམ་གཏན་གྱིས་བརྩམས།
《གེ་སར་ཞིབ་འཇུག་》 བསྡུས་དེབ་དྲུག་པ། 2003ལོར་མི་རིགས་དཔེ་སྐྲུན་ཁང་ནས།
4. （འཁྲུངས་གླིང་མེ་ཏོག་ར་བ》 1980ལོར་སི་ཁྲོན་མི་རིགས་དཔེ་སྐྲུན་ཁང་ནས།
5. 《མདོ་སྨད་ཆོས་འབྱུང》 བྲག་དགོན་པས་བརྩམས། 1982ལོར་ཀན་སུའུ་མི་
རིགས་དཔེ་སྐྲུན་ཁང་ནས་
6. ཧོར་གླིང་གཡུལ་འགྱེད༔ (སྟོད་ཆ) མཚོ་སྔོན་དམངས་ཁྲོད་རྩོམ་རིག་
ཞིབ་འཇུག་ཚོགས་པས་བསྒྲིགས། 1962ལོར་མཚོ་སྔོན་མི་རིགས་དཔེ་སྐྲུན་ཁང་ནས།
7. 《གླིང་སྒྲུང་ལ་ཐོག་མའི་དཔྱད་པ》 འཇམ་དཔལ་རྒྱ་མཚོས་བརྩམས།
1986ལོར་མཚོ་སྔོན་མི་རིགས་དཔེ་སྐྲུན་ཁང་ནས།



ལེའུ་གཉིས་པ། གླིང་གེ་སར་རྒྱལ་པོ་ནི་ལོ་རྒྱུས་ཀྱི་
མི་སྣ་དངོས་ཡིན་མིན་སྐོར་གླེང་བ།
བོད་གངས་ཅན་གྱི་དཔའ་བོའི་ལོ་རྒྱུས་བརྗོད་པའི་སྙན་རྩོམ་རིང་
མོའི་བརྩམ་བྱའི་མི་སྣ་གཙོ་བོ་སྟེ། གླིང་རྗེ་གེ་སར་རྒྱལ་པོ་ནི་ལོ་རྒྱུས་ཀྱི་མི་
སྣ་ཞིག་ཡིན་ནམ་ལྷ་སྒྲུང་གི་མི་སྣ་ཞིག་ཡིན། འདིའི་ཕྱོགས་ལ་རྒྱལ་ཁབ་ཕྱི་
ནང་གི་མཁས་པོ་བགྲེས་གཞོན་མང་པོས་དཔྱད་གཏམ་མི་མཚུངས་པ་མང་
པོ་བརྗོད་འདུག དེ་ཡང་ཁ་ཅིག་གིས་གླིང་རྗེ་གེ་སར་རྒྱལ་པོ་ནི་ལོ་རྒྱུས་ཀྱི་མི་
སྣ་དངོས་ཤིག་མིན་ཞིང་། བོད་རྒྱལ་གདུང་རབས་སོ་བརྒྱད་པ་བཙན་པོ་
ཁྲི་སྲོང་ལྡེ་བཙན་ཡིན་པར་རྒྱབ་རྟེན་གྱི་ལུང་དྲངས་ནས་བསྒྲུབས། ཁ་ཅིག་
གིས་དུས་རབས་བཅུ་གཅིག་སྐབས་ཀྱི་བོད་བཙན་པོའི་གདུང་རྒྱུད་ཙོང་ཁའི་
རྒྱལ་སྲས(1997-1065)ཡིན་པ་དཔྱད་གཏམ་བརྗོད། ཁ་ཅིག་གིས་སི་ཁྲོན་སྡེ་
དགེའི་གླིང་ཚང་རྒྱལ་པོ་ནི་གླིང་གེ་སར་རྒྱལ་པོའི་རྒྱུད་པ་ཡིན་པར་རིགས་
པས་བསྒྲུབས། ཁ་ཅིག་གིས་གླིང་གེ་སར་རྒྱལ་པོ་ནི་རྒྱ་ནག་གི་ཀོང་ཀོན་
ཟེར་བའི་དཔའ་བོ་ཞིག་སྟེ་སྐུ་གཤེགས་རྗེས་ཡུལ་ལྷར་གྱུར་པར་གྲགས་པ་དེ་
ཡིན་པར་དཔྱད་གཏམ་སྤེལ། ཁ་ཅིག་གིས་གླིང་གེ་སར་རྒྱལ་པོ་ནི་རོ་མའི་
རྒྱལ་ཆེན་ཁེད་ས་ཟེར་བའི་མཚན་གྱི་ཀློག་སྒྲ་དང་ཉེ་བས། གེ་སར་རྒྱལ་པོ་



ནི་རྒྱལ་ཆེན་ཁེད་ས་གཞིར་བཟུང་ནས་གསར་བཞེངས་གནང་བའི་སྒྱུ་རྩལ་
གྱི་གཟུགས་བརྙན་ཡིན་པར་བརྗོད། ཡང་ཁ་ཅིག་གིས་གླིང་གེ་སར་རྒྱལ་
པོ་ནི་ལོ་རྒྱུས་ཀྱི་མི་སྣ་ཞིག་གཏན་ནས་མིན་ལ། དེ་ནི་བོད་གངས་ཅན་གྱི་
གནའ་དེང་གི་སྒྲུང་མཁན་མང་པོས་གསར་བཞེངས་བགྱིས་པའི་རླབས་ཆེ་
བའི་སྒྱུ་རྩལ་གྱི་དཔེ་མཚོན་མི་སྣ་ཞིག་ཡིན་པར་གཏམ་གླེང་མང་པོ་མཛད།
གང་ལྟར་ཡང་ཁོ་བོའི་བསམ་པར། ཆུ་ཞིག་ཡིན་ན་འབྱུང་ཁུངས་དང་མི་
ཞིག་ཡིན་ན་རུས་རྒྱུད་མཆིས་པ་བཞིན། གནའ་དེང་མཁས་པ་མང་པོས་
རྒྱུན་ཆད་མེད་པར་གཏམ་གླེང་སྣ་ཚོགས་བརྗོད་པ་དང་བརྒྱུད་ནས་ཡིན་
མིན་བདེན་རྫུན་གྱི་དབྱེ་བ་འབྱེད་བཏུབ་པ་ནི་ལོ་རྒྱུས་ཀྱི་ཆོས་ཉིད་ཅིག་ཡིན་
པས། མ་འགྱངས་པའི་དུས་ནམ་ཞིག་ལ་གླིང་གེ་སར་རྒྱལ་པོ་ནི་ལོ་རྒྱུས་
ཀྱི་མི་སྣ་དངོས་ཡིན་མིན་གཏིང་ཐག་གཅོད་ཐུབ་པ་ནི་གདོན་མི་ཟ་ཞིང་།
གལ་སྲིད་ལོ་རྒྱུས་ཀྱི་མི་སྣ་དངོས་ཤིག་ཡིན་ན་ཁོང་གི་འཁྲུངས་འདས་དུས་
ནམ་ཞིག་ཡིན་པ་བཅས་ལ་འཁྲུལ་མེད་ཀྱི་སྡོམ་ཚིག་འཇོག་རྒྱུ་ནི་ཀུན་གྱི་
དམིགས་ཡུལ་འབའ་ཞིག་ཀྱང་ཡིན། དེས་ན་ཁྱོད་རང་ལ་འདིའི་ཕྱོགས་སུ་
ལྟ་བ་གསར་བ་གང་ཞིག་ཡོད་ཅེ་ན། གཤམ་དུ་དོན་ཚན་བཞིའི་ཐད་ནས་
རང་གི་ལྟ་ཚུལ་བརྗོད་པར་བྱ་སྟེ།
གཅིག སྔོན་བྱོན་མཁས་དབང་རྣམས་ཀྱིས་གེ་སར་རྒྱལ་པོ་
ལོ་རྒྱུས་ཀྱི་མི་སྣ་ཡིན་པའི་གསུང་སྒྲོས་སྐོར་གླེང་བ།
དེ་ཡང་བོད་གངས་ཅན་གྱི་སྔོན་བྱོན་མཁས་དབང་དམ་པ་སྟེ། ཇོ་
ནང་ཏཱ་ར་ན་ཐ་དང་། རག་ར་ངག་དབང་བསྟན་པའི་རྒྱལ་མཚན། རྒྱལ་
33



དབང་ལྔ་བ་བློ་བཟང་རྒྱ་མཚོ། ཕུར་ལྕོག་ངག་དབང་བྱམས་པ། སུམ་
པ་ཡེ་ཤེས་དཔལ་འབྱོར། དབལ་མང་པཎྜི་ཏ། བཙན་པོ་བསྟན་འཛིན་
འཕྲིན་ལས། ཐུའུ་བཀྭན་བློ་བཟང་ཆོས་ཀྱི་ཉི་མ། པཎ་ཆེན་བློ་བཟང་
དཔལ་ལྡན་ཡེ་ཤེས། བྲག་དགོན་པ་དཀོན་མཆོག་བསྟན་པ་རབ་རྒྱས་
སོགས་ཀྱིས་བགྲང་བྱ་བཞི་བརྒྱ་ལྷག་གི་སྔོན་ནས་འགོ་བཟུང་སྟེ་གླིང་རྗེ་གེ་
སར་རྒྱལ་པོའི་སྐྱེས་རབས་ལོ་རྒྱུས་དང་རུས་རྒྱུད་ཀྱི་སྐོར། གླིང་གེ་སར་བྱུང་
བའི་དུས་དང་གང་གི་རྣམ་སྤྲུལ་ཡིན་པའི་སྐོར། གླིང་གེ་སར་ཞེས་པ་དོན་
དམ་དུ་ཡོད་མེད་སྐོར། གླིང་གེ་སར་གྱི་ཤུལ་རྟེན་གྱི་སྐོར། གླིང་གེ་སར་གྱི་
འཁྲུངས་ཡུལ་དང་སེར་པོ་ཧོར། ནག་པོ་བདུད་སོགས་ཀྱི་སྐོར། གླིང་གེ་
སར་གྱིས་གྲུབ་ཐོབ་བྱང་ཆུབ་འདྲེ་བཀོལ་སྤྱན་དྲངས་པའི་སྐོར། གླིང་སྒྲུང་
གི་བརྗོད་བྱའི་ནང་དོན་གང་ལ་བྱས་པའི་སྐོར་བཅས་ལ་དཔྱད་པ་གནད་
ལ་ཕོག་ཅིང་ཡིད་ལ་འབབ་པ་གང་ལེགས་གསུངས་ཡོད། གོང་གསལ་གྱི་
མཁས་པའི་གསུང་སྒྲོས་དེ་དག་ལས་སྐབས་སུ་བབ་པའི་གསུང་སྒྲོས་སྐོར་
ཞིག་དྲངས་ནས་བརྗོད་ན་འདི་ལྟ་སྟེ། སུམ་པ་ཡེ་ཤེས་དཔལ་འབྱོར་ལགས་
ཀྱིས།(1) གེ་སར་དེ་སྐྱེས་ཡུལ་ནི། བར་ཁམས་སྟོང་དུ་མས་ནས་ཡར་ལ་
རྨ་ཆུ་རྫ་ཆུ་འབྲི་ཆུ་གསུམ་ཡོད་པའི་ནང་ནས། བར་བ་རྫ་ཆུ་ལ་སྐྱིའི་གཞུང་
དང་ཚུ་ལུང་བའི་ཆུ་གཉིས་དང་གསུམ་འདུས་ཀྱི་མདོ་ཡིན་ཞིང་། དེ་ནི་སྡེ་
དགེའི་ཕོ་བྲང་གི་གཡོན་ངོས་ཀྱི་སྡེ་དགེའི་སའི་ཆར་གཏོགས་ལ། དེ་སྐྱེས་
ས་དངོས་ནི་ཕུ་ན་མཚོ་ཆུང་མེ་ལོང་འདྲ་བ་དང་མདོ་ན་ཆུ་གཉིས་འདུས་པ་
དང་བྲག་རི་ཆུང་ངུ་ཟུར་བཞི་བ་ཡོད་པའི་བར་དུ་སྤང་ཐང་གདན་བཏིང་
ཡོད་དེ། དེ་ན་ལྗོན་པ་ཆིག་སྐྱེས་དང་དེའི་ཕ་མའི་རེ་སྦྲ་ཕུབས་ཤུལ་ཀྱི་བྲག་
ལེབ་ཡོད་ཅིང་གནས་དེ་ལ་སྐྱིད་ཉི་མ་ཀུན་འཁྱིལ་ཟེར་སྐད། ཅེས་གེ་སར་



ཉིད་འཁྲུངས་ས་གང་དང་ཁྱད་ཆོས་ཅི་མཆིས་ཐམས་ཅད་གསལ་ལེར་བརྗོད་
ཡོད་པ་མ་ཟད། གནས་ཡུལ་ཁྱད་པར་ཅན་དེ་དག་ད་ལྟ་ཡང་དངོས་
སུ་མཐོང་རྒྱུ་ཡོད་པ་ཁོ་བོས་ཀྱང་དངོས་སུ་མཇལ་མྱོང༌། བྲག་དགོན་པ་
མཆོག་གིས། 2! དེ་ཡང་སྔོན་རྨ་འགྲམ་སྟོད་ཀྱི་ས་ཐམས་ཅད་ལ་གླིང་རྗེ་གེ་
སར་རྒྱལ་པོས་དབང་བསྒྱུར། དེ་ཉིད་ཀྱི་འཁྲུངས་ལོ་ལྕགས་བྱི་དང་ཆུ་སྦྲུལ་
ལ་འདོད་མཁན་གཉིས་སྣང་བ་གང་ཡིན་ཡང་རབ་བྱུང་དང་པོ་ཚུགས་ཁ་
མའི་དྲུག་ཅུ་སྐོར་དེར་གཏོགས་ལ། རླངས་བྱང་ཆུབ་འདྲེ་བཀོལ་དང་། སྤྱི་
ཏི་ཛྙཱ་ན་ཀིརྟི་སྤྱན་དྲངས་ཏེ་ཆོས་ཞུས་པ་དང་། གཙུག་ལག་ཁང་བཞེངས་
པར་བཤད་པས་ཀྱང་ཤེས་ནུས། འཁྲུངས་ས་ཡང་ཚབ་ཚ་དགོན་གྱི་ཉེ་
འདབས་རྫ་སྲིབ་ངོས་རྫ་ཆུའི་རྒྱུད་མཚོ་གོར་ཁ་ཡིན་ཟེར་བ་དང་། རྒྱུ་དར་
གྱི་དར་ས་ནག་ལུང་ཡིན་ཡང་ཟེར། ཞེས་གེ་སར་མཆོག་དུས་ནམ་ཞིག་ལ་
ས་གང་དུ་འཁྲུངས་པའི་སྐོར་ལ་དོན་ལ་གནས་པའི་དཔྱད་གཏམ་བརྗོད་འདུག
མཁས་དབང་ཚེ་ཏན་ཞབས་དྲུང་མཆོག་གིས།(3) རབ་བྱུང་གཉིས་པ། མེ་
ཡོས། ས་སྐྱ3221ཙནྡན2114ཕུག1968དགེ1920གནས1631སྤྱི་ལོ1087རླངས་
བྱང་ཆུབ་འདྲེ་བཀོལ་གྱི་ལུང་བསྟན་ལྟར་ན། ལོ་འདིར་གླིང་རྗེ་གེ་སར་འདས་
ཞེས་གསུངས་ཡོད། གླིང་གི་རིགས་རུས་གདུང་རྒྱུད་ཀྱི་སྐོར་ལ་གྱི་ལིང་བཀྲ་
ཤིས་རྒྱ་མཚོ་དང་ཐུགས་མཆོག་རྡོ་རྗེ་ལགས་ཀྱིས་གསུང་དོན།(ི སྤྱིར་ལྡོང་
འདིའི་མིང་ལ་ཨ་སྤོ་ལྡོང་དང་ལྷ་ལྡོང་སོགས་ཟེར། འདི་ནི་ཕུ་བོ་ལྡོང་
དང་ཡུམ་མཆོག་འབྲི་སྣ་མ་ཞེས་བྱ་བ་ལས་བྱུང་བའི་རིགས་ཡིན་ལ། འདི་
ལ་དཀར་བོ་ལྡོང་དང་། ནག་པོ་ལྡོང་། ཁྲ་བོ་ལྡོང་དང་། སྨུག་
པོ་ལྡོང་གི་རིགས་དང་བཞི་ཡོད་ལ། རིགས་འདི་རྣམས་ལས་འཁྲུངས་པའི་
སྤྲུལ་བའི་སྐྱེས་བུ་དཔའ་རྩལ་དགུ་ལྡན་ཞེས་གསུངས་ཡོད། མཁས་དབང་



དམུ་དགེ་བསམ་གཏན་མཆོག་གིས།(5) གླིང་གི་མི་རྒྱུད་ནི། བོད་མིའུ་
ལྡོང་དྲུག་གི་ནང་ཚན་ལས། སྨུག་པོ་ལྡོང་གི་རིགས་རྒྱུད་རེད། ལྡོང་ར་ཁྲ་
རྒན་པོ་ལ་བུ་གསུམ་བྱུང་བ་རྣམས་ཀྱིས་རྨ་ཆུའི་སྟོད་སྨད་བར་གསུམ་དུ་གཞི་
བཟུང་ནས་བསྡད་པ་ལ་མི་རྒྱུད་མང་དུ་འཕེལ་ཏེ་སྡེ་ཆེན་པོར་ཆགས། དེ་
ནས་བཟུང་བུ་སྐྱེས་པ་སྟག་ཤར་དཔའ་བོ་ཤ་སྟག་བྱུང་། ལྡོང་ཆོས་འཕེལ་
ནག་པོ་ལ་མ་མི་གཅིག་པའི་བུ་གསུམ་བྱུང་བ་ལས། གླིང་ཆེ་རྒྱུད། འབྲིང་
རྒྱུད། ཆུང་རྒྱུད་གསུམ་བྱུང་ནས་མི་རྒྱུད་རབ་ཏུ་འཕེལ་ཏེ། སྡེ་ཤོག་ཆེ་
ཞིང་བཙན་ཕྱུག་འཛོམས་པས་སྙན་གྲགས་ཤིན་ཏུ་ཆེ་བ་བྱུང༌། ཞེས་གླིང་གི་
གདུང་རྒྱུད་བྱུང་འཕེལ་གསལ་བོར་གསུངས་འདུག་སྟེ། མཁས་མཆོག་དམུ་
དགེ་བསམ་གཏན་ལགས་ཀྱིས་ད་དུང་འདི་ལྟར་གསུངས་འདུག གླིང་གེ་
སར་འདི་ནི་མདོ་ཁམས་སུ་སྐུ་འཁྲུངས་ཏེ། དཔལ་རྩལ་རབ་ཏུ་རྒྱས་ནས་
ཕྱོགས་བཞིའི་དགྲ་འདུལ་མཁན་གྱི་བོད་ཀྱི་མི་དཔའ་བོ་ཞིག་ཡིན་པས་སྙན་
པའི་གྲགས་པ་ཡོངས་སུ་ཁྱབ། དེ་ནི་མི་ངོ་མ་ཡིན་མིན་གྱི་དོགས་པ་སྔོན་
གྱི་མཁས་མཆོག་སུ་ལའང་སྐྱེས་མ་མྱོང་། འོན་ཀྱང་བར་སྐབས་ཤིག་ནས་
བཟུང༌། དངོས་དོན་ལ་ཞིབ་འཇུག་མེད་པའི་གཏམ་སྣ་ཚོགས་ཤིག་སྨྲ་བ་
རྣ་བའི་ལམ་དུ་སོན་ཞེས་གསུངས་བ་དག་ལས། གླིང་རྗེ་གེ་སར་རྒྱལ་པོ་
ནི། ལོ་རྒྱུས་ཀྱི་མི་སྣ་དངོས་ཤིག་ཡིན་པ། གནའ་དེང་གི་མཁས་པ་ཐམས་
ཅད་ཀྱི་གསུང་སྒྲོས་གཅིག་མཐུན་བྱུང་ཡོད་པར་སུས་ཀྱང་བསྙོན་དུ་མེད་
དེ། ཁྱད་པར་དུ་ཡིད་རྟོན་ཆོག་པ་ཞིག་ནི། ཁམས་བདུད་འཇོམས་རིན་
པོ་ཆེའི་སྔ་འགྱུར་རྙིང་མའི་ཆོས་འབྱུང《ལྷ་དབང་གཡུལ་ལས་རྒྱལ་བའི་རྔ་
སྒྲ》ལས།(2) སངས་རྒྱས་མྱ་ངན་ལས་འདས་ཚུལ་བསྟན་ནས་ལོ1332ལོར་
སྲོང་བཙན་སྐུ་འཁྲུངས། སྲོང་བཙན་དགུང་ལོ་གྱ་གཉིས་ལ་བཞུགས་པ་



ལྟར་ན་འདས་ལོ1414ལོར་སྲོང་བཙན་སྐུ་གཤེགས། དེ་ནས་ལོ325འདས་
པའི་བོད་རབ་བྱུང་དང་པོའི་འབྲུ་མང་པོའམ་རྒྱ་གར་བའི་བ་ཧུ་ཀྐཅུ་ཞེས་
པའི་ས་ཕོ་སྟག་གི་ལོ་སྟེ། རྒྱ་ནག་གི་སུང་རྒྱལ་རབས་ཀྱི་གོང་མ་པོ་ཡིན་ཁྲི་
ལོ་དང་པོ། སྤྱི་ལོ་ལྟར་ན1038ལོ་ལ་ས་སྐྱིད་སོས་ཡག་གི་ཁ་མདོ་རུ་གེ་སར་
སྐུ་འཁྲུངས། ལོ་འདི་ལ་མཉམ་མེད་ཇོ་བོ་རྗེ་དགུང་ལོ56ལ་སོན། བོད་
ཙོང་ཁའི་རྒྱལ་པོ་ཁྲི་ནམ་ལྡེའུ་བཙན་དགུང་ལོ42ལ་ལོན། འབྲོམ་སྟོན་པ་
རྒྱལ་བའི་འབྱུང་གནས་ལོ14ལོན། གཏེར་སྟོན་གྲྭ་བ་མངོན་ཤེས་ཅན་དགུང་
ལོ2ལོན་པ་དང༌། སྒྲ་སྒྱུར་མར་བ་དགུང་ལོ2ལོན་ཡོད་ཅེས་པ་སོགས་ཀྱིས་གེ་
སར་གྱི་འཁྲུངས་ལོ་དང་། དེའི་སྐབས་སུ་དངོས་སུ་ཡོད་པའི་བླ་སྤྲུལ་དང་རྗེ་
བློན་རྣམས་ཀྱི་ལོ་ཚིགས་གསལ་བོར་བསྟན་ཡོད་པ་དང༌། གཞན་ཡང་རབ་
བྱུང་གཉིས་པའི་རྒྱུར་བྱེད་ཅེས་པ་ས་མོ་ཕག་དང༌། རྒྱ་གར་བའི་བི་ཀ་རི་
ཞེས་པ་སྟེ་སྤྱི་ལོ་ལྟར་ན1119ལོར་རྨ་རྒྱལ་གངས་ཀྱི་རི་བོའི་ཉེ་འདབས་སུ་སྐུ་
གཤེགས། ལོ་འདི་ལ་རྗེ་བཙུན་མི་ལ་དགུང་ལོ79ལོན། མངའ་བདག་ཉང་
རལ་བ་དགུང་ལོ54ལོན། རྒྱ་ནག་སུང་རྒྱལ་རབས་གོང་མ་ཤོན་ལ་རྒྱལ་པོ་
ཁྲི་ལོ་དང་པོ་ཞེས་གསུངས་པ་འདི་དག་ནི་བདག་ནས་ཀྱང་ཚད་མར་སེམས།
ལར་གླིང་རྗེ་གེ་སར་རྒྱལ་པོ་ཉིད་མདོ་ཁམས་ཀྱི་ཕྱོགས་འདིར་དབང་
སྒྱུར་བའི་རྒྱལ་པོ་ཡིན་པར་མཁས་པ་རྣམས་ལ་བཤད་ཚུལ་མི་འདྲ་བ་མེད་
མོད། འོན་ཏེ་འདིའི་འཁྲུངས་ལོ་ཆུ་སྤྲུལ་དང་། ལྕགས་བྱི། ས་སྟག་སོགས་
སུ་བཞེད་མཁན་འདུག གང་ཡིན་ཡང་དུས་རབས་བཅུ་གཅིག་པའི་སྐབས་
ཀྱི་མི་ཞིག་ཡིན་པར་མི་མཐུན་པ་མེད་དོ། །གེ་སར་མཆོག་འཁྲུངས་པའི་ལོ་
ཚིགས་ནི། ལྕགས་བྱི་དང་ཆུ་སྤྲུལ་ལ་འདོད་མཁན་གཉིས་སྣང་བ་གང་
ཡིན་ཡང་རབ་བྱུང་དང་པོ་ཚུགས་ཁ་མའི་དྲུག་ཅུ་སྐོར་དེར་གཏོགས་



ལ། རླངས་བྱང་ཆུབ་འདྲེ་བཀོལ་དང་སྤྱི་ཏི་ཛྙཱ་ན་ཀིརྟི་སྤྱན་དྲངས་ཏེ་
ཆོས་ཞུས་པ་དང༌། གཙུག་ལག་ཁང་བཞེངས་པས་ཀྱང་ཤེས་ནུས། ཞེས་
སྒྲུབ་བྱེད་ནུས་ལྡན་བཀོད་པ་ལྟར་རོ། །ཡང་རབ་བྱུང་དང་པོའི་ས་སྟག་ལ་
འཁྲུངས་པར་འདོད་མཁན་བྱུང་བ་དང་དེ་གཉིས་ཀྱི་བར་དུ་སྔ་མའི་ལྕགས་
བྱི་དང་འདིའི་བར་ལ་ལོ་ངོ38དང་། སྔ་མའི་ཆུ་སྦྲུལ་དང་དེའི་བར་ལ45ཙམ་
ལས་ཁྱད་པར་ཆེན་པོ་མེད། དེའི་ཕྱིར་བདུད་འཇོམས་རིན་པོ་ཆེའི་ས་སྟག་
ལ་འདོད་པའི་ལྟ་བ་འདི་དཔྱད་གཞི་ཚད་མར་འཛིན་པར་རིགས་སོ། །
གཉིས། གླིང་གེ་སར་གྱི་ཤུལ་རྟེན་ལས་གེ་སར་རྒྱལ་པོ་
ལོ་རྒྱུས་ཀྱི་མི་སྣ་ཡིན་མིན་སྐོར་བཤད་པ།
གླིང་རྗེ་གེ་སར་རྒྱལ་པོ་ལོ་རྒྱུས་ཀྱི་མི་སྣ་དངོས་ཡིན་པ་གནའ་དེང་
བོད་གངས་ཅན་གྱི་མཁས་དབང་རིམ་བྱོན་གྱིས་གནས་ལུགས་དོན་དང་
མཐུན་པ་བརྗོད་ཡོད་པར་མ་ཟད། གླིང་རྗེ་གེ་སར་རྒྱལ་པོའི་ཤུལ་རྟེན་གྱིས་
ཀྱང་ར་སྤྲོད་གསལ་བོ་བྱས་འདུག་པ་འདི་ལྟ་སྟེ། དེ་ཡང་བསིལ་ལྡན་ལྗོངས་
འདི་ཡི་སྟོད་མངའ་རིས་སྐོར་གསུམ་ནས་བར་དབུས་གཙང་རུ་བཞི་དང་
སྨད་མདོ་ཁམས་སྒང་དྲུག་གི་འཛིན་མའི་དཀྱིལ་འཁོར་ཡོངས་སུ་སེང་ཆེན་
རིན་པོ་ཆེས་གཙོ་མཛད་པའི་དཔའ་རྟུལ་སུམ་ཅུ་དང་སྨན་མཆོག་བཅུ་
གསུམ་ལ་སོགས་ཀྱི་མི་ཚེ་གང་བོའི་མཛད་རྗེས་བླ་མེད་མཚོན་བྱེད་ཀྱི་ཞབས་
རྗེས་དང་ཕྱག་རྗེས། རྟ་རྗེས། ཁྱི་རྗེས་དང་ཤུལ་རྫས་བཅས་རྟེན་འགངས་
ཆེན་སྣ་ཚོགས་ས་ཁྱབ་རྡོ་ཁྱབ་ཏུ་འདུག་ཅིང་། ད་དུང་རྨ་འབྲི་རིང་མོའི་
འབྱུང་ཁུངས་ཀྱི་གཡས་གཡོན་ཀུན་ཏུ་གེ་སར་རྒྱལ་པོའི་དགོན་པ་དང་ལབ་



ཙེ། སེང་འབྲུག་སྟག་རྩེའི་ཕོ་བྲང་། ཁྲོ་ཐུང་གི་རྡོ་མཁར། སྐྱ་ལོའི་སྟོན་
པ་རྒྱལ་མཚན་གྱི་མཁར་རྫོང་། གེ་སར་གྱི་འགྱིག་རྡོ། རྒྱ་ཚ་བཀྲོངས་ཤུལ།
འབྲུག་མོའི་སྦྲ་གུར། མེ་བཟའི་ཐགས་ཤིང་། འབྲུག་མོའི་ཆུར་བ་ཐང་།
ཤན་པའི་རྡོ་མཁར་ཟེར་བ་སོགས་མང་པོ་མཐོང་རྒྱུ་ཡོད་ཅིང་། ད་དུང་བླ་
བྲང་བཀྲ་ཤིས་འཁྱིལ་གྱི་གདན་རབས་བཅུ་བ་དགེ་བའི་བཤེས་གཉེན་ཆེན་
པོས་གདན་ཞུས་པའི་གླིང་གེ་སར་གྱི་གྲི་རིང་སོགས་ཡོ་བྱད་འགའ་ཡོད་པ་
སྔར་ཨ་ལགས་གླིང་ཚང་གི་ནང་ཆེན་གྱི་ཚོགས་ཆེན་ལྷ་ཁང་དུ་བཞུགས་པ་
དང༌། ད་ལྟ་གླིང་སེང་ཆེན་གྱི་གྱི་རིང་དང་གསེར་སྒ་དེ་བླ་བྲང་བཀྲ་ཤིས་
འཁྱིལ་གྱི་འགྲེམ་སྟོན་ཁང་དུ་བཞུགས་འདུག་པ་བདག་གིས་ཐེངས་གསུམ་ལ་
དངོས་སུ་མཐོང་མྱོང་། གེ་སར་ཆེད་མཁས་པ་འཇམ་དཔལ་རྒྱ་མཚོས་
བརྩམས་པའི《གླིང་སྒྲུང་གི་ཐོག་མའི་དཔྱད་པ》ལས། སྟོད་མངའ་རིས་ཀྱི་
དགོན་པ་ཞིག་གི་ནང་དུ་དམངས་གཙོའི་བཅོས་སྒྱུར་གོང་དུ་གེ་སར་གྱི་
མདའ་མདུང་གྲི་གསུམ་དང་རྟ་སྒ། བཙན་ཁང་དུ་གོ་ཁྲབ་བདུན་བཅས་
བདག་གཉེར་བྱས་ཡོད་ཅེས་གསུངས་འདུག མཁས་དབང་སུམ་པ་ཡེ་ཤེས་
དཔལ་འབྱོར་གྱིས་གསུངས་པ་ལྟར་ན།® འབྲི་ཆུའི་རོབ་བདུན་གྱི་གཡོན་ངོས་
ཀྱི་ཆུ་དམར་སྟོད་ཀྱི་ཨ་ཆེན་ལུང་བའི་ཕུའི་གངས་ཆགས་དཀར་པོ་ཞེས་པའི་
གངས་རིའི་སྨད་དུ་རྫ་རི་ཆེན་པོ་ཞིག་ཡོད་པའི་འདབས་སུ་ཧོར་གུར་དཀར་
རྒྱལ་པོའི་ཡ་རྩེ་མཁར་དམར་ཡོད་ཅིང༌། ད་ལྟ་ཡང་མཁར་ཤུལ་གྱི་རྩིག་པ་
ཞིག་སྔར་གེ་སར་གྱིས་ལྕགས་ཐག་གཟར་ནས་བབས་པའི་ལྕགས་དུམ་བུ
（ བཙའ） དམར་པོའང་སྣང་ཞེས་དང༌། མཁས་དབང་དམུ་དགེ་བསམ་
གཏན་མཆོག་གིས་ཀྱང་། སྡེ་དགེའི་ཕྱོགས་ཀྱི་སྡེ་དཔོན་གླིང་ཚང་རྒྱལ་པོ་
ནི་གླིང་སེང་ཆེན་གྱི་རྒྱལ་རྒྱུད་རེད། གླིང་འགུ་ཟའི་རྒྱལ་པོ་ཟེར་ལ། སྲས་
•39



དགྲ་ལྷ་རྩེ་རྒྱལ་ནས་བརྩིས་པའི་གདུང་རབས་ཞེ་དགུ་སོང་། ཞེས་སྔོན་གྱི་
གླིང་རྒྱལ་པོའི་རྒྱལ་རབས་ལོ་རྒྱུས་སུ་ཡོད་འདུག གླིང་ཚང་རྒྱལ་པོའི་རྒྱལ་ས་
དེ་ན་སྔོན་གྱི་གླིང་གེ་སར་གྱི་སྦྲ་ཤུལ་དང་། གེ་སར་སོགས་ཀྱི་གོ་མཚོན་
དང་བ་སོའི་ཕྱག་ཐམ་སོགས་ཡོད། འདན་ཁོག་གི་ས་སྐྱིད་སོས་ཡག་གི་
མདོ་ཡི་གེ་སར་གྱི་ལྷ་ཁང་ན་གེ་སར་གྱི་རེད་ཟེར་བའི་ཁྲབ་རྨོག་གོ་མཚོན་སྣ་
སྲུབ་སོགས་སྔོན་ཆད་ཡོད་གསུངས། མགོ་ལོག་ཕྱོགས་སྐྱོང་གི་ས་ཆ་ན་གླིང་
གི་རི་བཤོལ་ཟེར་བའི་རིའི་ངོས་ན་གླིང་གི་དུས་ཀྱི་ལྕགས་ཀྱི་མདེའུ་མཐོ་གང་
རེ་ཅན་རྙེད་རྒྱུ་ཡོད་ཟེར། ཕུར་ལྕོགས་ངག་དབང་བྱམས་པའི་གསུང་རྩོམ་
ལས།00 རྒྱལ་བ་ཙོང་ཁ་བ་ཆེན་པོས་ལྗགས་བཀོད་གནང་བ་ལྟར། སྣེའུ་
རྫོང་ནས་བཞེངས་པའི་རྒྱལ་བ་མི་ཕམ་པ་དགུང་ལོ་བརྒྱད་པའི་ཚད་རྒྱུ་
གསེར་ཟངས་ལས་གྲུབ་པ་ལོངས་སྐུའི་ཆ་ལུགས་ཅན། དེའི་ནང་རྟེན་དུ་
སངས་རྒྱས་ཀྱི་འཕེལ་གདུང་ཆེ་བ་བྱ་སྒོང་ཙམ་ནས་ཆུང་བ་ཡུངས་འབྲུ་ཙམ་
གྱི་བར་མ་ག་དྷའི་བྲེ་ཆེན་གང་། གེ་སར་རྒྱལ་པོའི་འཁོར་གསུམ་སག་ཐག
རྗེ་བཙུན་ཙོང་ཁ་བ་ཆེན་པོའི་ན་བཟའ་ཆ་ཚང་། འཕགས་པ་ཐོགས་མེད་
ཀྱི་སྐུ་ཆོས། རྣམ་སྲས་མདུང་དམར་ཅན་གྱི་མདུང༌། གཟུངས་ཆེན་སྡེ་ལྔ་
ལ་གསེར་སྦྱང་བཙོ་མས་བྲིས་པ་སོགས་ཡོད་ཅེས་གསུངས་པ་ལགས་སོ། །
2005ལོར་ཁོ་བོས་ལྷ་ལྡན་འབྲས་སྤུངས་དགོན་དུ་བྱམས་པ་མཐོང་བ་རང་
གྲོལ་དང་མཇལ་བའི་སྐལ་བ་ལྡན་ནོ། །བྲག་དགོན་པའི《མདོ་སྨད་ཆོས་
འབྱུང》ལས།༢) ཀུན་གཟིགས་ལྔ་བས་རྨ་ཆེན་གྱི་གསོལ་མཆོད་རྩེ་མོ་རབ་
དཀར་མ་བརྩམས་པའི་གནས་ཨ་རིག་ཆུ་ཚན་དུ་གྲགས་པ་རང་བྱུང་ཁྲུས་ཀྱི་
རྫིང་བུ་ཡོད། དེ་དང་ཕྱོགས་མཚུངས་འདབ་ཆགས་པའི་ཚུལ་དུ་གེ་སར་གྱི་
དུས་ཧོར་དམག་གིས་རི་ལུང་བཀང་ཟེར་བའི་ཨབ་ཆི་དུག་ཐང༌། གེ་སར་གྱི་
40



བཞུགས་གནས་ལྷ་ལུང་གཡུ་མདོ། མཛོ་འདོགས་ས་ཡིན་ཟེར་བའི་རི་དེའུ་
ཞིག་གི་ཉེ་འགྲམ་དུ་སྤང་སྔོན་པོ་ལ་བྲག་དཀར་པོ་སྲོག་ཆགས་ཀྱི་རྣམ་པ་
འབུར་དུ་དོད་པའི་ས་འཛིན་མཛོ་ཁྲ་སྡིངས། སྟོད་དུ་མཚོ་སྐྱ་རེངས་སམ་ཚ་
གེན་ནོར་དང་། ཨ་ལག་ནོར་རམ་སྔོ་རེངས་གཉིས། བེའུ་དུག་མཚོ། སྟོང་
རུ་མཚོ་ནག ཐོ་སུ་ནོར་ཏེ་མཚོ་སྔོན་ཕྱུག་མོ་སྔར་གྲགས་པ་དང་། བྱང་དུ་
ཁུར་ལུག་གི་མཚོ། ནོ་ཀུན་ནོར། ཤ་ལ་ཐུའི་ནོར། ལྷོ་དང་ནུབ་ཏུ་བ་
ཡན་ནོར། ཀུན་དགའ་ནོར། ཞེ་ནེ་ནོར་སོགས་མཚོ་ཕྲན་དུ་མས་བསྐོར་
ཞེས་གསུངས་འདུག་པ་དེང་སང་ཡང་རེ་རེ་ངོས་འཛིན་རྒྱུ་ཡོད། བྲག་
དགོན་པས་སེར་བོ་ཧོར་གྱི་ཤུལ་རྟེན་གྱི་སྐོར་ལ་ཡང་འདི་ལྟར་གསུངས་
འདུག ཡུ་གུར་དུ་བྷ་ཏ་རུ་བ་ཟེར་བའི་ཕ་ཚོ་གཅིག་དང༌། སྒོམ་གྲྭའི་ཤུལ་གྱི་
གྱང་རོ་འགའ་ད་ལྟ་ཡང་ཡོད་པས། བསམ་ཡས་སྲུང་མ་བཀུག་པའི་གནས་
བྷ་ཏ་ཧོར་གྱི་སྒོམ་གྲྭར་ངོས་འཛིན། སོག་སྐད་དུ་ཤ་ར་ཨུ་རྒེ་ཞེས་པ་གུར་
སེར་པོའི་མིང་ཡིན་པས་ཨུ་རྒེ་སྒྲ་ལོག་སྟེ་ཡུ་གུར་ཟེར་བར་སྣང་ཞེས་ཧོར་
གུར་སེར་ས་ཚར་ཡང་བཤད། ཅེས་ཧོར་གུར་སེར་གྱི་རྒྱུད་པ་གསལ་བོར་
བསྟན་ཡོད། ཡང་ཡལ་ཤུལ་ཁུལ་ནང་ཆེན་རྫོང་གི་བོད་བརྒྱུད་ནང་བསྟན་
ཆོས་ལུགས་བཀའ་བརྒྱུད་པའི་དགོན་པ་སྟེ་རྟ་རྣ་དགོན་ཞེས་བྱ་བ་དེར།
མཆོད་རྟེན་ཆེ་ཆུང་མི་འདྲ་བ་བརྒྱ་ལྷག་ཡོད་པའི་ནང་དུ་གེ་སར་གྱི་ན་
བཟའ་དང་རྨོག དཔའ་རྟུལ་སུམ་ཅུའི་གདུང་བཞུགས་མཆོད་རྟེན་བཅས་
ཡོད་ལ། ད་དུང་མཆོད་རྟེན་སྟེང་དུ་གསེར་ཡིག་ལས་བྲིས་པའི་དཔའ་རྟུལ་
སུམ་ཅུའི་མཚན་དང་གོ་གནས་གསལ་བོར་མཐོང་ཐུབ་སྐད། དགོན་པའི་
ནང་དུ་གེ་སར་རྒྱལ་པོའི་དབུ་ཞྭ་དང་གསེར་སྒ། ཁྲབ་རྨོག མདའ་མདུང་གྲི་
གསུམ་སོགས་དངོས་རྫས་ཡོད་པ་ལས་གཞན་དཔའ་རྟུལ་སུམ་ཅུའི་དངུལ་



སྒ་དང་དམག་ཆས། འབྲུག་མོ་དང་དཔའ་རྟུལ་ཚོས་བཀོལ་མྱོང་བའི་རྒྱན་
ཆ་སོགས་ཡོད་ཟེར། ད་དུང1991ལོར་ཡུལ་ཤུལ་ཁུལ་གྱི་འཇམ་དབྱངས་
ཚུལ་ཁྲིམས་ཀྱིས་གེ་སར་རྒྱལ་པོའི་སྐབས་ཀྱི་གླེགས་བམ་ཡིན་ཟེར་བའི་དཔེ་
རྙིང་ལག་བྲིས་མ་ཞིག་ཁྱེར་ཡོང་ནས་པེ་ཅིན་གྱི་འགྲེམ་སྟོན་སྟེང་བཤམས་པ་
བདག་གིས་དངོས་སུ་མཐོང་མྱོང༌། 2005ལོར་བདག་སོགས་བོད་ལྗོངས་ལྷ་
ལྡན་གྲོང་ཁྱེར་ལ་ཆས་ཏེ། བོད་ལྗོངས་སྤྱི་ཚོགས་ཚན་རིག་ཁོང་དུ་རྟོག་
དཔྱོད་སློབ་སྦྱོང་བྱེད་པའི་སྐབས་སུ་ཆབ་མདོ་རི་བོ་ཆེ་དགོན་དུ་པར་བླངས་
པའི་གེ་སར་མཆོག་གི་གསེར་སྒོའི་འདྲ་པར་དངོས་སུ་མཐོང་། ད་དུང་
དགོན་དེར་གེ་སར་དང་དཔའ་རྟུལ་རྣམས་ཀྱི་ཤུལ་རྟེན་མང་ལ་གཏམ་རྒྱུད་
ཀྱང་ངོ་མཚར་བ་མང་ཟེར། 2006ལོའི་ཧོར་ཟླ་དྲུག་པའི་ནང་བདག་ཅག་
ཀན་སུའུ་དང་སི་ཁྲོན། མཚོ་སྔོན་གྱི་མགོ་ལོག་སོགས་སུ་ཉིན་བཅུ་ལྷག་རིང་
ལ་གེ་སར་ཤུལ་རྟེན་རིག་རྫས་ལ་རྟོག་དཔྱོད་ཞིབ་འཇུག་བགྱིད་པའི་སྐབས་
སུ། མགོ་ལོག་པད་མ་རྫོང་དྷི་མདའ་དགོན་དུ་གེ་སར་རྒྱལ་པོ་དང་དཔའ་
རྟུལ་སོགས་ཀྱི་མདའ་མདུང་གྲི་གསུམ་དང་། ཞལ་འབག་དང་བཅས་པ་
མཐོང་མྱོང་། དར་ལག་རྫོང་གི་སེང་འབྲུག་སྟག་རྩེ་ཕོ་བྲང་ལས་ཀྱང་གེ་
སར་དང་དཔའ་རྟུལ་སུམ་ཅུའི་འབག་སྐུ་དང་དགྲ་ལྷ་ཝེར་མའི་ལྡེབས་རིས་
ལས་གཞན། གནའ་རབས་ཀྱི་ཁྲབ་དང་རྨོག ཨ་སྟག་ལྷ་མོའི་རྡོ་རྗེ། གླིང་
གི་རྔ་དང་རྐང་དུང་ལ་སོགས་མང་པོ་མཐོང་བ་དང་། པར་ཡང་གསལ་
བོར་བླངས་ཡོད། གཞན་ཡང་ཡུལ་ཤུལ་ཁུལ་གྱི་བསེ་པ་དགོན་དང་ཞིང་
ཆེན་གེ་སར་ཞིབ་འཇུག་ཁང་སོགས་སུ་ཉར་ཚགས་གནང་ཡོད་པའི་གེ་སར་
རྒྱལ་པོའི་སྐུ་འཁོར་གྱི་ཁྲབ་རྨོག་ཀྱང་ཡོད་པ་ཐམས་ཅད་འདིར་རེ་རེ་བཞིན་
ཞིབ་ཏུ་འབྲི་བའི་དགོས་པ་མེད། གང་ལྟར་ཀྱང་གོང་དུ་བརྗོད་པའི་ངོ་



མཚར་ལྡན་པའི་རིག་རྫས་དེ་དག་ནི་གེ་སར་རྒྱལ་པོའི་ཤུལ་རྟེན་གྱི་དངོས་
རྫས་ལས་ཆེས་རྩ་ཆེ་ཞིང་རིན་ཐང་ལྡན་པ་རྣམས་རེད་སྙམ། ཅིའི་ཕྱིར་ཞེ་
ན། གཅིག་ནི། རིག་རྫས་རྣམ་པ་སྣ་ཚོགས་པ་དེ་དག་ལ་གེ་སར་དང་
བཅས་པའི་དཔའ་རྟུལ་རྣམས་ཀྱི་མིང་ཐོགས་ཡོད་པར་མ་ཟད། ད་དུང་
མིག་གིས་མཐོང་རྒྱུ་དང་ལག་པས་རེག་རྒྱུ་ཡོད་པའི་ཤུལ་རྫས་དངོས་ཡིན་པ་
དང་། གཉིས་ནི། ད་ལྟ་ང་ཚོས་མཐོང་བའི་གེ་སར་གྱི་ཤུལ་རྫས་ཕལ་ཆེར་
ཞིག་ལོ་རྒྱུས་ལྡན་ཞིང་རིག་གནས་དར་བའི་དགོན་སྡེ་རུ་ཉར་ཚགས་བྱས་
ཡོད་པ་ལས་གཞན། བོད་ཀྱི་སྔོན་བྱོན་མཁས་པ་གྲགས་ཅན་སྐོར་ཞིག་གིས་
ཀྱང་གེ་སར་སོགས་ཀྱི་ཤུལ་རྟེན་ཡིན་པའི་སྐོར་ལ་དཔྱད་པ་ཕུན་སུམ་ཚོགས་
པ་གནང་འདུག གསུམ་ནི། གེ་སར་རྒྱལ་པོའི་ཤུལ་རྟེན་སྐོར་ཞིག་བྱུང་
བའི་དུས་རབས་དང་ཁོང་ཉིད་ཀྱིས་ཕྱོགས་བཞིའི་དགྲུ་བཞི་དང་རྫོང་ཆེན་
བཅོ་བརྒྱད་ཆམ་ལ་ཕབ་པའི་དུས་རབས་མཉམ་པ་ལའང་རིག་རྫས་ཞིབ་
འཇུག་པ་ཚོས་བདེན་དཔང་གལ་ཆེན་གནང་འདུག དེར་བརྟེན་ངེད་ཅག་
གིས་གོང་གསལ་གྱི་རིག་རྫས་དེ་དག་ལ་དོ་སྣང་ལེགས་པོ་བྱ་རྒྱུར་གལ་
འགངས་ཤིན་ཏུ་ཆེ། ད་དུང་གླིང་གེ་སར་དང་དཔའ་རྟུལ་སུམ་ཅུའི་མཁར་
རྫོང་སོགས་ཀྱི་རྗེས་ཤུལ་ཡང་མང་པོ་མཆིས། འདིར་གཙོ་བོའི་སྐོར་ཞིག་
དཔེར་དྲངས་ནས་བརྗོད་ན། སྡེ་དགེ་ལྕང་ར་ན་གླིང་གེ་སར་རྒྱལ་པོའི་ཕུ་
བོ་རྒྱ་ཚ་ཞལ་དཀར་གྱི་དམག་བསྡད་མྱོང་པའི་དངུལ་ཆུ་ཁྱོ་རྫོང་གི་མཁར་
ཤུལ་ཡོད་པ་དང་། རྔ་བ་རྫོང་གི་རྨ་ཆུའི་འགྲམ་ན་གླིང་གི་ཕོ་བྲང་སེང་
འབྲུག་སྟག་རྩེའི་ཤུལ་ཡིན་ཟེར་བའི་མཁར་ཤུལ་ཞིག་ཡོད། དམུ་དགེ་
དགོན་པའི་གླིང་བར་ན་ས་དོང་ཧ་ཅང་ཆེན་པོ་མི་རྟ་བརྒྱ་ཕྲག་མང་པོ་
ཡིབས་ཆོག་པ་ཞིག་ཡོད་པ་དེ་ནི་ཧོར་དམག་གིས་བཟོས་པའི་འཐབ་ར་ཡིན་



ཟེར། མགོ་ལོག་ཁུལ་དགའ་བདེ་རྫོང་གི་ཁོ་མདོ་ས་ཆ་ན་གླིང་ཁྲོ་ཐུང་གི་
མཁར་རྫོང་ཕོ་རོག་སྙིང་རྫོང་གི་ཤུལ་ཡོད། དར་ལག་རྫོང་གི་བསང་རུ་མ་ས་
ཆ་ན་གླིང་གི་དཔའ་མོ་ཨ་སྟག་ལྷ་མོའི་རྡོ་མཁར་གྱི་ཤུལ་ཡིན་ཟེར་བ་ཞིག་
ཡོད། སྟག་གཟིག་སུམ་མདོ་ན་རླངས་བྱང་ཆུབ་ཨ་མྱེས་འདྲེ་བཀོལ་གྱིས་གླིང་
གི་རྗེ་འབངས་རྣམས་ལ་ཆོས་གསུང་ས་ཡིན་ཟེར་བའི་མཁར་ཤུལ་རྙིང་བ་ཞིག་
ཡོད། དར་ཆུ་སྟོད་ཀྱི་ས་ནག་ས་ཆ་ན་གེ་སར་རྒྱལ་པོ་སྐུ་དངོས་ཀྱི་ཡིན་ཟེར་
བའི་མཁར་ཤུལ་ཞིག་ཡོད་པ་དེ་ནི་རྒྱུ་མཚན་ཅན་ཞིག་ཡིན་པ《མདོ་སྨད་ཆོས་
འབྱུང》ལས་གསལ། རྨ་ཆུ་དང་མཚོ་སྐྱ་རེངས་འདྲེས་མཚམས་ཀྱི་ལྷོ་མཐའ་
ན། རི་བོ་ཆུང་ཆུང་གཞན་དང་མི་མཚུངས་པ་ཞིག་ཡོད་པ་དེའི་ངོགས་ན་
གནའ་མཁར་གྱི་ཤུལ་རྙིང་ཧྲུལ་ཞིག་ཡོད། བཤད་པ་ལྟར་ན་དེ་ནི་སྐུ་ལོ་སྟོན་
པ་རྒྱལ་མཚན་གྱི་མཁར་རྫོང་གཡུང་དྲུང་ནོར་བུ་དགའ་འཁྱིལ་ཟེར་བ་དེ་ཡིན་
ཟེར། མཚོ་ལྷོའི་གུང་ཧོ་རྫོང་སྤྲེལ་ནག་ཞང་ཆགས་པའི་ནང་རོལ་ནས་ལྷོ་ནུབ་
གཉིས་ཀྱི་ཕྱོགས་སུ་གཡང་གཟར་བྲག་རི་དང་ནགས་ཚལ་སྟུག་པོ་ཡོད་པའི་
སར་ཤན་པའི་རྡོ་མཁར་ཞེས་པ་ཞིག་ཡོད། གོང་དུ་བརྗོད་པའི་གནའ་ཤུལ་
ལས་གཞན་ད་དུང་མཚོ་ལྷོ་ཁུལ་དང་རྨ་ལྷོ་ཁུལ། མཚོ་བྱང་ཁུལ། མཚོ་ཤར་
ས་ཆ་སོགས་སུའང་གླིང་གེ་སར་རྒྱལ་པོ། དཔའ་རྟུལ་སུམ་ཅུ་དང་སྨན་མཆོག་
རྣམས་ཀྱི་གཏམ་རྒྱུད་དང་ཤུལ་རྫས་མི་ཉུང་མོད། ཡིན་ནའང་རེ་རེ་བརྗོད་
པའི་དགོས་པ་མེད་བསམས་ནས་སྨྱུག་རྩེ་རེ་ཞིག་མཚམས་བཞག་པ་ལགས།
གོང་ཞུས་ཀྱི་གླིང་གེ་སར་དང་དཔའ་རྟུལ་རྣམས་ཀྱི་གནའ་ཤུལ་དེ་
དག་ཐམས་ཅད་འཁྲུལ་མེད་བདེན་པ་རེད་ཅེས་བརྗོད་ན་ཚན་རིག་དང་
མཐུན་དཀའ་ནའང་། གེ་སར་རྒྱལ་པོ་མཆོག་དང་དཔའ་རྟུལ་སུམ་ཅུ་དང་
བཅས་པ་ལོ་རྒྱུས་མི་སྣ་དངོས་ཡིན་པ་བདེན་དཔང་གསལ་བོ་བྱེད་ཐུབ་



པར་སྙམ། དེའི་རྒྱུ་མཚན་གཙོ་བོ་ཡང་མཁར་རྫོང་དེ་དག་ད་ལྟ་མིག་གིས་
དངོས་སུ་མཐོང་རྒྱུ་ཡོད་པར་མ་ཟད། མིས་བཟོས་ཀྱི་མཁར་རྫོང་དངོས་
ཡིན་པ་ལས་རང་བྱུང་དུ་གྲུབ་པའི་མཁར་རྫོང་གི་རིགས་མིན་པས་སོ། །
གསུམ། གླིང་སྒྲུང་ལས་གེ་སར་རྒྱལ་པོ་ལོ་རྒྱུས་ཀྱི་མི་སྣ་
དངོས་ཡིན་པའི་སྐོར་བཤད་པ།
གོང་དུ་གངས་ཅན་མཁས་དབང་རིམ་བྱོན་གྱི་གསུང་སྒྲོས་དང་གེ་
སར་རྒྱལ་པོའི་ཤུལ་བཞག་གི་རིག་རྫས། གེ་སར་དང་དཔའ་རྟུལ་སུམ་
ཅུའི་མཁར་རྫོང་གི་ཤུལ་རྫས་བཅས་བརྗོད་པ་ལས་གླིང་གེ་སར་རྒྱལ་པོ་
དེ་ལོ་རྒྱུས་ཀྱི་མི་སྣ་དངོས་ཡིན་པར་མ་ཟད། འཁྲུངས་ཡུལ་དང་འཁྲུངས་
འདས། རླབས་ཆེན་གྱི་མཛད་རྗེས་དག་ཀྱང་སྟོན་རྒྱུ་རིག་རྒྱུ་ཡོད་པ་གསལ་
བོར་བརྗོད་འདུག ད་ནི་གླིང་སྒྲུང་ལས་མཚོན་པའི་གེ་སར་རྒྱལ་པོ་ལོ་རྒྱུས་
ཀྱི་མི་སྣ་དངོས་ཡིན་པའི་སྐོར་རགས་ཙམ་གླེང་ན། 《བསྡུས་སྒྲུང་རབ་
སྙན་དྲི་ཟའི་པི་ཝང》ལས། སྤྲེའུ་བྱང་ཆུབ་སེམས་དཔའ་དང་བྲག་སྲིན་མོ་
གཉིས་ཀྱི་རྒྱུད་ལས་མཆེད་པའི་ཕྲུ་གུ་མང་པོ་ལས་དང་པོ་ལྡོང་ར་ཁྲ་རྒད་
པོ་ཟེར་བ་ཐབས་དང་ཤེས་རབ་ཀུན་དང་ལྡན་པ་ཞིག་འདུག་པ་དེའི་རྒྱུད་
ལ་བུ་གསུམ་བྱུང་བ། ཆེ་བ་ལ་ཆོས་འཕེན་ནག་པོ་ཟེར། འབྲིང་བ་ལ་
ཆོས་ལ་འཕེན་ཟེར། ཆུང་བ་ལ་བླ་མ་འཕེན་ཟེར་བས། འཕེན་པོ་ཐོགས་
པའི་བུ་གསུམ་དུ་གྲགས། བུ་དེ་གསུམ་གྱིས་ཤར་རྨ་རྒྱལ་སྦོམ་ར་ལ་གཉེན་
གྱི་དར་ལམ་འཐེན། རྨ་རྒྱལ་གྱི་སྲས་མོ་ཆེ་བ་དེ་བུ་ཆོས་འཕེན་ནག་པོའི་
ཇ་མ། འབྲིང་བ་དེ་ཆོས་ལ་འཕེན་གྱི་ཇ་མ། ཆུང་བ་དེ་བླ་མ་འཕེན་གྱི་ཇ་



མ་བྱས་ནས། བུ་གསུམ་གྱིས་རང་རང་ལ་སྦྲ་རེ་ཕུབ་སྟེ་དུད་ཁྱིམ་གསུམ་
བཅོས། ཡབ་ར་ཁྲ་རྒད་པོ་ཟུར་དུ་བཞག་སྟེ་བུ་གསུམ་གྱིས་ཞབས་ཞུ་སྒྲུབ་རེ་
བྱས་ནས་གསོས། རང་གི་བུ་གསུམ་པོའི་བཟའ་ཟླ་དང་བཅས་པ་གཅིག་རྨ་
སྟོད་ལ་མངགས། གཅིག་རྨ་སྐེད་ལ་མངགས། གཅིག་རྨ་སྨད་ལ་མངགས་
པ་ཡིན། དེར་ཡང་གླིང་གི་བུ་སྤུན་གསུམ་གྱིས་རྨ་ཡུལ་དར་དཀར་རིང་
མོ་བཟུང་ཞིང༌། ར་ཁྲ་རྒད་པོའི་བུ་ཆེ་བའི་རྒྱུད་ལས་གླིང་ཆེ་རྒྱུད་བྱུང་བ་
དང༌། བུ་འབྲིང་བའི་རྒྱུད་ལས་གླིང་འབྲིང་རྒྱུད་བྱུང་བ། བུ་ཆུང་བའི་
རྒྱུད་ལས་གླིང་ཆུང་རྒྱུད་བྱུང་ཞིང་། རིམ་གྱིས་གནས་མཆོག་གྱུར་གླིང་
དཀར་སྟོད་ལ་སྔར་མེད་ཀྱི་ཚོ་ཆེན་ལྷ་སྡེ་དཀར་པོ་ཆགས་པ་ལས། སྟོད་
ལ་གསེར་བ་མཆེད་བརྒྱད་དང་། བར་ལ་འོམ་བུ་ཚོ་དྲུག སྨད་ལ་རྨུ་སྤྱང་
སྡེ་བཞི་ཆགས་ཤིང་། སྟག་རོང་ཤོག་ཆེན་བཅོ་བརྒྱད། འདན་མ་ཁྲི་
སྐོར་བཅུ་གཉིས། ཚ་ཞང་ཕྱུག་པོ་རུ་དགུ། སྐུ་ལོ་ཕྱུག་གི་སྡེ་བ་སོགས་ཀྱི་
མངའ་ཐང་རྒྱས་ཤིང་རྟེན་གཞི་ཚུགས་ཞེས་གླིང་གི་གདུང་རྒྱུད་དང་གླིང་
དཀར་ཚོ་ཆེན་ལྷ་སྡེ་ཆགས་ཚུལ་སོགས་གསལ་ཞིང་དག་པར་བརྗོད་པ་ལས་
གཞན། སྔོན་བྱོན་མཁས་དབང་རྣམས་ཀྱི་གསུང་དང་ཡང་མཐུན་པ་ལགས་
སོ། །《འཁྲུངས་གླིང་མེ་ཏོག་ར་བ》ལས། ལྷ་སྲས་ཇོ་རུ་ཡབ་ཆེན་སེང་
བློན་རྒྱལ་པོ་དང་ཡུམ་ཆེན་འགོག་བཟའ་གཉིས་ལས་རབ་བྱུང་དང་པོའི་
ལྕགས་བྱིའི་ལོའི་ཧོར་ཟླ་དྲུག་པའི་ཚེ་བཅོ་ལྔར་དགུང་ནས་ལྷ་རྣམས་ཀྱིས་
རོལ་མོའི་སྒྲ་དང་མེ་ཏོག་གི་ཆར་ཕབ། འཇའ་འོད་ཀྱི་གུར་ཕུབ་པ་དང་
བཅས་པའི་རྟེན་འབྲེལ་བཟང་བོ་མངོན་པ་དང་ཆབས་ཅིག་ལེགས་པར་སྐུ་
འཁྲུངས་ཞེས་བཀོད་པ་ལས་གེ་སར་རྒྱལ་པོ་ཕ་དང་མ་ཡོད་པའི་གང་ཟག་
མི་ཡིན་པ་གསལ་བ་དང་། ད་དུང་འཁྲུངས་ལོ《མདོ་སྨད་ཆོས་འབྱུང》



ལས་ལྕགས་བྱི་ལོར་འདོད་པ་དང་གཅིག་མཚུངས་ཡིན། 《རྟ་རྒྱུགས་རྒྱལ་
འཇོག》ལས། ཁོང་ཉིད་དགུང་ལོ་བཅུ་གཉིས་བཞེས་པའི་ལོ་དེར་གླིང་ཆེ་
རྒྱུད་འབྲིང་རྒྱུད་ཆུང་རྒྱུད་གསུམ་གྱི་རྟ་རྒྱུག་རྒྱལ་འཇོག་གི་འགོ་གླིང་དཀར་
སྟོད་དུ་བརྩམས་ཏེ། ཇོ་སྐྱིད་ཡིད་བཞིན་ནོར་བུས་རྟ་རྒྱུགས་ཀྱི་མགྱོགས་
དར་ཨང་དང་པོ་བླངས་ཏེ། སེང་ལྕམ་འབྲུག་མོ་ཁབ་ཏུ་བཞེས་ཤིང་གླིང་
སྟོད་སྨད་བར་གསུམ་གྱི་རྒྱལ་པོ་ཆེན་པོར་དབང་བསྐུར། མཚན་ལ་སེང་
ཆེན་ནོར་བུ་དགྲ་འདུལ་ཞེས་རང་མིང་རང་གིས་བཏགས་ཞེས་བཀོད་འདུག
《བདུད་འདུལ》ལས། ཁོང་རང་དགུང་ལོ་བཅོ་ལྔ་བཞེས་པའི་ཐོག་ཏུ་གོང་
མ་ལྷ་ཡི་ལུང་བསྟན་ཇི་བཞིན་འཇིགས་རུང་བདུད་རྒན་ཀླུ་བཙན་འདུལ་
བར་ཕེབས་ཏེ། ཐོག་མར་མ་ཨ་སྟག་ལྷ་མོ་གྲོགས་སུ་བཀུག་རྗེས་བདུད་
ཀླུ་བཙན་རྒྱལ་པོར་ཐོད་མདའ་སྤྲད་དེ་བདུད་སྡེ་ཐམས་ཅད་དཀར་ཕྱོགས་
ཆོས་སུ་བསྒྱུར་ཞེས་བྲིས་འདུག 《ཧོར་གླིང་གཡུལ་འགྱེད》ལས། ཁོང་ཉིད་
དགུང་ལོ་ཉེར་བཞིའི་སྟེང་དུ་མ་རུང་གུར་དཀར་རྒྱལ་པོས་གཡོ་དང་བཙན་
གྱིས་གླིང་གི་སྨན་མཆོག་སེང་ལྕམ་འབྲུག་མོ་འཕྲོག་སྟེ་ཧོར་གླིང་གཉིས་བར་དུ་
གཡུལ་འགྱེད་ཆེན་པོ་ལངས་ནས་གླིང་གི་གཅེས་ཕྲུག་མང་པོ་དགྲར་ཤོར་བ་
སོགས་གསན་ཚེ། འཕྲལ་དུ་སག་ཐག་འཁོར་གསུམ་སྐེད་ལ་བཅིངས་ཏེ་སེར་
པོ་ཧོར་གྱི་ས་ཆར་ཆས་ཏེ་ཧོར་གུར་དཀར་རྒྱལ་པོར་གཉའ་སྒ་བསྟད་དེ་ཕམ་
པར་བཟོས་ཞེས་ལོ་རྒྱུས་གསལ་བོ་མང་པོ་བརྗོད་ཡོད། སྤྱིར་གེ་སར་རྒྱལ་
པོས་དགུང་ལོ་བརྒྱད་ཅུའི་བར་དུ་ཕྱོགས་བཞིའི་དགྲ་བཞི་ཆམ་ལ་ཕབ་ཅིང་
རྫོང་ཆེན་བཅོ་བརྒྱད་དབང་ལ་བསྒྱུར་བ། རྫོང་ཕྲན་གྲངས་མེད་དམ་ལ་
བཏགས་པའི་ལོ་རྒྱུས་གསལ་བོ་ཡོད་ཅིང་འདིར་ཡིག་ཚོགས་མང་བར་དོགས་
ནས་གཙོ་བོ་འགའ་བརྗོད་པ་ལགས།



གཞན་ཡང་གེ་སར་རྒྱལ་པོའི་དཔའ་རྟུལ་རྣམས་ཀྱང་ཕ་དང་མ་ལྡན་
པའི་ཤ་ཁྲག་གཉིས་འཛོམས་ཀྱི་གང་ཟག་ཡིན་པ་ཡང་། དཔེར་ན། 《ཧོར་
གླིང་གཡུལ་འགྱེད》ལས། དང་པོ་རྒྱལ་སྲས་སེང་བློན་གྱིས་རྒྱ་ནག་ཡུལ་
ནས་རྒྱ་ནག་རྒྱལ་པོའི་སྲས་མོ་ལྷ་དཀར་སྒྲོལ་མ་ཁབ་ཏུ་བཞེས། དཔའ་མི་
འགྱུར་རྒྱ་ཚ་ཞལ་དཀར་འཁྲུངས། དེ་ནས་འགོག་གི་ཡུལ་ནས་འགོག་ར་ལོ་
སྟོན་པའི་སྲས་མོ་འགོག་བཟའ་ལྷ་མོ་མགྲོན་དུ་བླངས། སྐྱེས་བུ་དམ་པ་གེ་
སར་འགོག་ཚ་འཁྲུངས། དེ་ནས་རོང་གི་ཡུལ་ནས་སྨན་མཆོག་ཤེལ་སྒྲོན་
ཆུན་མར་བསུས། གླིང་གི་གཅེས་ཕྲུག་རོང་ཚ་དམར་ལེབ་འཁྲུངས་ཞེས་གེ་
སར་གྱི་ཕ་རྒྱུད་མ་རྒྱུད་དང་བུ་སྤུན་གྱི་ལོ་རྒྱུས་བསྡུས་པ་བརྗོད་འདུག 《སྨུག་
པོ་ལྡོང་གི་རྒྱལ་རབས》ལས། སྒ་སྡེ་ཆོས་སྐྱོང་བེར་ནག་གི་སྐྱེ་ཁུངས་ཀྱི་ལོ་
རྒྱུས་བཀོད་པ་ལྟར་ན། སྒ་སྡེ་ཆོས་སྐྱོང་བེར་ནག་སྒ་སྟོད་དར་གྱི་ལྷ་ལུང་
ཆོས་འཕེལ་པད་མ་ལྷ་ཐང་གི་འགྲམ་དུ་སྒ་མི་འགྱུར་ཆོས་ཀྱི་དབང་ཕྱུག་དང་
འབྲུ་བཟའ་བསམ་གཏན་དཔལ་ལྷ་གཉིས་ཀྱི་སྲས་སུ་སྐུ་འཁྲུངས་ཞེས་བཀོད་
པ་ལགས། 《སྨུག་པོ་ལྡོང་གི་རྒྱལ་རབས》ལས། དར་འཕེན་དུག་གི་སྡོང་
བོ་ནི་ལྡོང་ཁྲ་བཙན་དར་མ་གྲགས་པ་དང་ཡུམ་ཚ་བཟའ་བྱང་ཆུབ་སྒྲོན་མེ་
གཉིས་ཀྱི་སྲས་སུ་ཤིང་གླང་ལོར་སྐུ་འཁྲུངས་ཞེས་བཀོད་འདུག་པ་ཐམས་
ཅད་ལས་གླིང་གི་དཔའ་རྟུལ་རྣམས་ལྷ་སྒྲུང་གི་ལྷ་མི་མིན་པར་ཕ་མ་བུ་སྤུན་
ལྡན་པའི་འཇིག་རྟེན་ཁམས་ཀྱི་སྐྱེ་བོ་དག་ཡིན་པ་གསལ་བོར་མཐོང་ཐུབ།
གཞན་ཡང་གེ་སར་རྒྱལ་པོའི་འཁྲུངས་ཡུལ་གྱི་སྐོར་ཡང་གླིང་སྒྲུང་
ལས་གསལ་བོར་བྲིས་ཡོད་དེ། དཔེར་ན། 《འཁྲུངས་གླིང་མེ་ཏོག་ར་བ》
ལས། ས་སྐྱིད་མོ་ཡག་གི་ཁ་མདོ་རེད། ཆུ་གཉིས་འབབ་སྒྲ་ལྷུང་ལྷུང་
གྲགས། བྲག་གཉིས་མདའ་སྒྲོ་གཤིབ་འདྲ་ཡོད། སྤང་གཉིས་བལ་སྟན་



བཏིངས་འདྲ་ཡིན། བྲག་སྦལ་བ་འདྲ་བའི་རྩ་བ་རེད། ཅེས་བཀོད་འདུག
འདིར་ལོ་རྒྱུས་དེབ་ཐེར་ཏེ《མདོ་སྨད་ཆོས་འབྱུང》དང་མཁས་དབང་དམུ་
དགེ་བསམ་གཏན་སོགས་ཀྱི་བཞེད་པ་དང་མཐུན་པར་མ་ཟད། གནས་དེ་
ནས་ཞིབ་མོས་བལྟས་ན། གེ་སར་ལྷ་ཁང་གི་གཡས་ན་སྐྱིད་ཆུ་དང་གཡོན་
ན་སོས་ཆུ་འབབ་པ། མདུན་ན་རྫ་ཆུ་འབབ་པ། ལྷ་ཁང་གི་རྒྱབ་རིའི་ངོས་
སུ་བྲག་གཉིས་མདའ་སྒྲོ་གཤིབ་པ་འདྲ་བ། ལྷ་ཁང་མདུན་གྱི་གཡས་གཡོན་
ན་སྤང་གྲུ་བཞི་བལ་སྟན་བཏིངས་འདྲ་ཡོད་པ། ངོ་མ་བཅོས་མིན་རང་
བྱུང་ཁམས་ཀྱི་ངོ་མཚར་དེ་དག་མཐོང་བ་ན། ཡིད་ལ་སྔོན་བྱོན་མཁས་
པ་དང་སྒྲུང་མཁན་རྣམས་ཀྱིས་བླངས་པའི་ཞིབ་འཇུག་གི་གྲུབ་འབྲས་ལ་
ཧ་ལས་པར་ཤར་བྱུང་། སྒ་སྐྱ་ལོ་སྟོན་པ་རྒྱལ་མཚན་གྱི་མཁར་ཡིན་ཟེར་
བའི་མཚོ་སྐྱ་རེངས་འགྲམ་གྱི་མཁར་རྙིང་དེར་མཚོན་ན། སྒྲུང་དཔེའི་ནང་
དུ་འདི་ལྟར་བཀོད་འདུག མཚོ་སྐྱ་རེངས་སྔོ་རེངས་གྲོ་རེངས་གསུམ། མཚོ་
སྐྱ་རེངས་ཁ་ནས་སྐྱེ་ལོ་སྡོད། མཚོ་སྔོ་རེངས་ཁ་ནས་སྔོ་ལོ་སྡོད། མཚོ་གྲོ་
རེངས་ཁ་ནས་གྲོ་ལོ་སྡོད་ཅེས་བྲིས་འདུག་པ་ཐམས་ཅད་ལ་ཞིབ་འཇུག་གི་
རིན་ཐང་ཤིན་ཏུ་ལྡན། གནའ་ཤུལ་འདི་དག་བདེན་པ་མིན་ན་བགྲང་བྱ་
བརྒྱ་ཕྲག་དུ་མར་ཁྱབ་པའི་སྒྲུང་དཔེའི་ནང་དོན་དང་ད་ལྟའི་ངོས་འཛིན་གྱི་
མིང་གཉིས་མཐུན་ཐབས་མེད་དོ་སྙམ།
བཞི། མཐའ་དཔྱད།
གོང་གསལ་དུ་གླིང་རྗེ་གེ་སར་རྒྱལ་པོ་དེ་ལྷ་སྒྲུང་ནང་གི་མི་སྣ་ཞིག་
མིན་པར་ལོ་རྒྱུས་ཐོག་གི་མི་སྣ་དངོས་ཤིག་ཡིན་པའི་སྐོར་ལ།
49



དང་པོ་བོད་གངས་ཅན་གྱི་སྔོན་བྱོན་མཁས་པ་རྣམས་ཀྱིས་བགྲང་བྱ་
བརྒྱ་ཕྲག་བཞིའི་སྔོན་ནས་བཟུང་གེ་སར་གྱི་འཁྲུངས་ཡུལ་དང་ཕ་མ་རིགས་
རྒྱུད། འཁྲུངས་འདས། རླབས་ཆེན་གྱི་མཛད་རྗེས་དག ཁྱད་པར་དུ་ཕྱོགས་
བཞིའི་དགྲ་བཞི་དང་རྫོང་ཆེན་བཅོ་བརྒྱུད་ཇི་ལྟར་དབང་དུ་བསྡུས་པའི་ལོ་
རྒྱུས་རྣམས་བརྗོད་ཡོད་པར་མ་ཟད། གླིང་གི་དཔའ་རྟུལ་སུམ་ཅུ་དང་སྨན་
མཆོག་བཅུ་གསུམ་སོགས་ཀྱི་འཁྲུངས་འདས་ལོ་རྒྱུས་ཀྱང་གསལ་ལེར་བརྗོད་
དེ་དཔྱད་པ་ཡང་ནན་མོ་བཏང་ཡོད་ཅིང༌། མཁས་པའི་དཔྱད་གཏམ་དེ་
དག་ལ་རིན་པོ་ཆེ་ལྟ་བུའི་རིན་ཐང་གཞལ་དུ་མེད་པ་མཆིས།
གཉིས་ནི། གླིང་རྗེ་གེ་སར་རྒྱལ་པོ་དང་དཔའ་རྟུལ་སུམ་ཅུ། སྨན་
མཆོག་འབྲུག་མོ་དང་བཅས་པའི་ཤུལ་བཞག་གི་རིག་རྫས་སྣ་མང་ད་ལྟ་ལག་
པས་རེག་རྒྱུ་དང་མིག་གི་མཐོང་རྒྱུ་ཡོད་ལ། ཁྱད་པར་དུ་གླིང་ཚང་རྒྱལ་
པོའི་གནས་ཡུལ་དང་གེ་སར་འཁྲུངས་ཡུལ་ས་སྐྱིད་སོས་ཡག་གི་ཁ་མདོ།
སྡེ་དགེའི་དཔར་ཁང་ཆེན་མོ། ནང་ཆེན་རྫོང་གི་རྟ་རྣ་དགོན། ཆབ་མདོའི་
རི་བོ་ཆེ་དགོན། བླ་བྲང་བཀྲ་ཤིས་འཁྱིལ་དགོན། ཁྲ་གླིང་དགོན་གྱི་སེང་
འབྲུག་སྟག་རྩེ་ཕོ་བྲང་། ཡུལ་ཤུལ་ཁུལ་གྱི་བསེ་པ་དགོན་བཅས་སུ་ཉར་
ཚགས་གནང་ཡོད་པའི་གེ་སར་གྱི་གསེར་སྒ་ཉི་མ་རང་ཤར། མདའ་མདུང་
གྱི་གསུམ། འབྲུག་མོའི་སྐེད་ཆིངས། དཔའ་རྟུལ་རྣམས་ཀྱི་ཁྲབ་དང་རྨོག་
རལ་གྲི་སོགས་ལ་ཞིབ་འཇུག་གི་རིན་ཐང་ཤིན་ཏུ་ལྡན་ནོ། །གལ་སྲིད་དམག་
ཆས་དང་རྒྱན་ཆ་འདི་དག་ཁོང་རྣམ་པའི་མིན་ཟེར་ན། འདི་དག་གང་ནས་
བྱུང་བ་ཡིན། སུས་བཀོལ་བ་ཡིན། བགྲང་བྱ་བརྒྱ་ཕྲག་དུ་མར་དགོན་པ་
གྲགས་ཅན་འདི་དག་ཏུ་ཉར་ཚགས་བྱེད་དོན་ཅི་ཡིན། དྲི་བ་འདི་རྣམས་ལ་
ལན་གསལ་བོ་ཡིད་ལ་འབབ་པ་ཞིག་འདེབས་ཁག་པོ་འདུག



གསུམ་ནི། ད་ལྟ་མིག་གིས་མཐོང་རྒྱུ་ཡོད་པའི་གེ་སར་རྒྱལ་པོའི་ཕོ་
བྲང་། མཚོ་སྐྱ་རེངས་འགྲམ་གྱི་འབྲུག་མོའི་མཁར་རྫོང་གི་ཤུལ། ཨ་སྟག་
ལྷ་མོའི་རྡོ་མཁར། ཁྲོ་ཐུང་གི་མཁར་ཤུལ། སྤྲེལ་ནག་ཞང་གི་ཤན་པའི་རྡོ་
མཁར། ཁྲ་རྒན་གྱི་གནས་ཡུལ་ལ་སོགས་གང་ཟག་མིས་དངོས་སུ་བརྩིགས་
ཏེ་མི་དངོས་སུ་བསྡད་མྱོང་བའི་གནས་འགངས་ཆེན་དག་ཡིན་པ་སུས་ཀྱང་
བསྙོན་དུ་མེད། ཡང་སྙིང་དུས་རབས་ག་ཚོད་ལ་མི་སུ་ཞིག་བསྡད་པ་ཡིན་
ཞེས་ན་ཁ་ཚོན་གཅོད་ཁག་པོ་འདུག་མོད། འོན་ཀྱང་ལོ་འཁོར་བརྒྱ་ཕྲག་དུ་
མར་གེ་སར་དང་དཔའ་རྟུལ་སོགས་ཀྱི་མཁར་རྫོང་ཡིན་ཞེས་དམངས་ཁྲོད་
ཀྱི་ངག་ཐོག་ནས་ཁྱབ་པ་དང་། མཁས་པ་རྣམས་ཀྱིས་ཀྱང་ལྟ་བ་མཐུན་པར་
བརྗོད་པ་མ་ཟད། སྒྲུང་དཔེ་རྩ་ཆེན་དག་ལས་ཀྱང་ངོས་འཛིན་གསལ་བོ་
གནང་འདུག དེས་ན་མཁར་རྫོང་དེ་དག་ཁོང་རྣམས་ཀྱི་མ་རེད་ཅེས་བརྗོད་
ག་ལ་ནུས།
བཞི་ནི། གླིང་སྒྲུང་རྩ་ཆེན《ཧོར་གླིང་གཡུལ་འགྱེད》དང《བསྡུས་
སྒྲུང་རབ་སྙན་དྲི་ཟའི་པི་ཝང》《འཁྲུངས་གླིང་མེ་ཏོག་ར་བ》《རྟ་རྒྱུག་རྒྱལ་
འཇོག》《སྨུག་པོ་ལྡོང་གི་རྒྱལ་རབས》སོགས་ལས། གེ་སར་རྒྱལ་པོའི་སྐྱེས་
རབས་ལོ་རྒྱུས་གསལ་བོར་བཀོད་འདུག་ལ། ཁྱད་པར་དུ་གེ་སར་རྒྱལ་པོའི་ཕ་
མ་སྤུན་མཆེད་ཀྱི་འབྲེལ་བའི་ལོ་རྒྱུས། ཕྱོགས་བཞིའི་དགྲ་བཞི་དང་རྫོང་ཆེན་
བཅོ་བརྒྱད་ཕབ་པའི་མཛད་རྗེས། ཁམས་གསུམ་བདེ་ལ་བཀོད་དེ་དགུང་ལོ་
བརྒྱད་ཅུར་འདས་པའི་ཚུལ་བསྟན་པའི་རྒྱུ་མཚན་སོགས་གསལ་ལེར་བཀོད་
འདུག ད་དུང་གེ་སར་རྒྱལ་པོ་ལས་གཞན་དཔའ་རྟུལ་སུམ་ཅུ་དང་སྨན་
མཆོག་བཅུ་གསུམ་སོགས་ཀྱི་འཁྲུངས་འདས་དང་ཕ་མ་བུ་སྤུན་རྣམས་ཀྱི་ལོ་
རྒྱུས་ཀྱང་གསལ་བོར་མཐོང་རྒྱུ་ཡོད་པ་མ་ཟད། སྔོན་བྱོན་མཁས་པའི་གསུང་
51



སྒྲོས་དང་དམངས་ཁྲོད་ཀྱི་ངག་རྒྱུན་དག་ལའང་གཅིག་མཐུན་བྱུང་ཡོད།འདི་
ཕྱོགས་སུའང་ངེད་ཅག་གིས་ཡིད་རྟོན་ཆོག་པར་བསམས།
ལྔ་ནི། ལོ་རྒྱུས་ཀྱི་སྙན་རྩོམ་རིང་མོའི་གཞུང་ལུགས་ཀྱི་ཆ་ནས་འཆད་
ན། འཛམ་གླིང་སྟེང་ཁྱབ་དང་ཁྱབ་བཞིན་པའི་ལོ་རྒྱུས་ཀྱི་སྙན་རྩོམ་རིང་མོ་
གང་དང་གང་ཡིན་རུང་ཐམས་ཅད་མི་རིགས་གི་བྱིས་པའི་དུས་སྐབས་སུ་
གྲུབ་པ་ཡིན་ལ། ནང་དོན་གྱི་ཆ་ནས་ཀྱང་མི་རིགས་ཤིག་གི་ཐོག་མའི་འབྱུང་
ཁུངས་དང་འགྱུར་ལྡོག ཐོན་སྐྱེད་འཐབ་རྩོད། ཚོ་ཁག་བར་གྱི་གཡུལ་འཁྲུག་
བཅས་མཚོན་པ་ལགས། འཛམ་གླིང་སྟེང་གི་ལོ་རྒྱུས་མཚོན་པའི་སྙན་རྩོམ་
རིང་མོ་ལྔ་ཡང་མ་རྩ་རིང་ལུགས་སྤྱི་ཚོགས་ཀྱི་སྐབས་ནས་བཟུང་མཇུག་གྲུབ་
སྟེ་བརྩམས་སྒྲུང་རིང་གྲས་ཀྱིས་ཚབ་བགྱིས་པ་ཡིན་ཞེས་བཀོད་འདུག ཡིན་
ནའང་གླིང་སྒྲུང་ནི་ད་དུང་མུ་མཐུད་དུ་རྒྱ་ཇེ་ཆེ་དང་བཤད་ན་ཚར་རྒྱུ་མེད་
པ།གསོན་པོའི་ཚུལ་དུ་གནས་ཡོད་ལ། སྒྲུང་མཁན་ཡང་ན་གཞོན་མང་པོ་
བྱུང་དང་འབྱུང་བཞིན་ཡོད་པའི་དབང་གིས་གླིང་སྒྲུང་གི་གཞུང་ལུགས་ལ་
ཡང་བསྐྱར་དབྱེ་ཞིབ་དང་ཞིབ་འཇུག་གནང་སྟེ་སྡོམ་ཚིག་ཚན་རིག་དང་
མཐུན་པ་ཞིག་འཇོག་དགོས་པར་བསམས།
སྤྱིར་གླིང་གེ་སར་རྒྱལ་པོ་དང་དཔའ་རྟུལ་སུམ་ཅུ། སྨན་མཆོག་བཅུ་
གསུམ་རྣམས་ལོ་རྒྱུས་ཀྱི་མི་སྣ་དངོས་ཡིན་པའི་དབང་དུ་བཏང་ནའང་། ཕྱིས་
སུ་ལོ་རྒྱུས་ཆུ་རྒྱུན་རིང་མོའི་ནང་མི་སྣའི་གཟུགས་བརྙན་ཞིབ་འབྲི་ལ་འགྱུར་
ལྡོག་ཆེན་པོ་བྱུང་ཡོད། དེའི་རྒྱུ་མཚན་ཡང་དུས་རབས་སོ་སོའི་དམངས་ཁྲོད་
ཀྱི་སྒྲུང་པ་མང་པོའི་ངག་ཐོག་ནས་གསར་རྩོམ་གནང་སྟེ། གེ་སར་རྒྱལ་པོའི་
ལོ་རྒྱུས་ཀྱི་མི་སྣ་ལས་བརྒལ་ཏེ་ལྷ་སྒྲུང་གི་མི་སྣར་ཡང་གྱུར་འདུག ད་ལྟ་
གསར་བྱུང་གི་སྒྲུང་དཔེ་ལས་མཐོང་བ་ལྟར་ན། གེ་སར་རྒྱལ་པོའི་ཕྱེད་ཀ་ལྷ་



དང་ཕྱེད་ཀ་མི་ལྟ་བུར་གྱུར་ཡོད་ཅིང་། ད་དུང་ས་ཁུལ་མང་ཆེ་ཤོས་ཤིག་ཏུ་
སློབ་དཔོན་པད་མ་འབྱུང་གནས་ཀྱི་རྣམ་སྤྲུལ་ཡིན་ཞེས་ཡི་དམ་གྱི་ལྷའི་ཚུལ་
དུ་བཀོད་ནས་མཆོད་བཀུར་བླ་ན་མ་མཆིས་པ་བགྱིད་བཞིན་ཡོད། ད་དུང་
དམངས་ཁྲོད་ཀྱི་སྒྲུང་པའི་གཏམ་རྒྱུད་དེར་སྨྱུག་ཐོགས་པ་རྣམས་ཀྱིས་རྩོམ་
རིག་གི་སྒྲོ་བཏགས་དང་ཆེ་བརྗོད་མང་པོ་བཀོད་ནས་ལྷ་སྒྲུང་དུ་བཏང་བ་
དང༌། སྤྲུལ་སྒྱུར་ཀྱང་མང་པོ་ནུས་པ་མ་ཟད། ཉག་ཕྲན་མདའ་དང་འདོ་རིག་
རྟ་སོགས་ཀྱིས་ཀྱང་མི་སྐད་གོ་ཞིང་མི་དོན་སྒྲུབ་ཐུབ་པར་བཏང་འདུག དེའི་
སྟབས་ཀྱིས་ཁོ་བོས་བསམ་པར་གེ་སར་རྒྱལ་པོའི་མཛད་རྗེས་དངོས་སྟོན་
པའི་སྒྲུང་དཔེ་ནི《འཁྲུངས་གླིང》དང《རྟ་རྒྱུག་རྒྱལ་འཇོག》དེ་མིན《བདུད་
འདུལ》དང《ཧོར་གླིང་གཡུལ་འགྱེད》《འཇང་གླིང་གཡུལ་འགྱེད》《མོན་
གླིང་གཡུལ་འགྱེད》བཅས་འབོད་པའི་ཕྱོགས་བཞིའི་དགྲ་བཞི་དང༌།《སྟག་
གཟིག་ནོར་རྫོང》《ཁ་ཆེ་གཡུ་རྫོང》《མི་ནུབ་དར་རྫོང》《གྲུ་གུ་གོ་རྫོང》
《སོག་པོ་རྟ་རྫོང》《བྷེ་ར་ལུག་རྫོང》《མངའ་རིས་གསེར་རྫོང》བཅས་རྫོང་ཆེན་
བཅོ་བརྒྱུད་མ་གཏོགས།གཞན་སྒྲུང་དཔེ200ལྷག་ཐམས་ཅད་ཁོང་གི་མཛད་རྗེས་
དངོས་ཡིན་པའི་ངེས་པ་མེད་དེ།མཁས་དབང་དགེ་འདུན་ཆོས་འཕེལ་ལགས་
ཀྱིས། གངས་ཀྱི་སེང་གེ་གར་ཡང་མ་མཆིས་ཤིང་། །གེ་སར་རྒྱལ་པོ་གུད་དུ་མི་
བཞུགས་མོད། །སྒྲོ་བཏགས་སེམས་ལ་དངོས་སུ་སྣང་བ་འདི། །སྙན་ཚིག་སྒྲ་ཡི་
བརྗོད་བྱར་ཅིས་མི་རུང་། །ཞེས་པའི་གོ་དོན་གཙོ་བོ་ནི་ད་ལྟ་སྒྲུང་དཔེའི་ནང་
དུ་སྒྲོ་བཏགས་སེམས་ལ་དངོས་སུ་སྣང་བའི་གེ་སར་རྒྱལ་པོ་དེ་ལོགས་སུ་
མེད་ཟེར་བ་མ་གཏོགས་གེ་སར་རྒྱལ་པོ་ཞིག་ལོ་རྒྱུས་ཐོག་བྱུང་མ་མྱོང་ཟེར་
བ་གཏན་ནས་མིན་སྙམ།
3



ཟུར་ལྟའི་དཔྱད་གཞིའི་ཡིག་ཆ།
(3) 《ནང་དོན་ཐ་སྙད་རིག་གནས་ཀྱི་གཞུང་གི་དོགས་གནས་འགའ་ཞིག་བྲིས་
པའི་ལན་ཕྱོགས་གཅིག་ཏུ་བྲིས་པ་རབ་དཀར་པ་སངས》སྣ་རིང་མའི་ཤོག་གྲངས 13-
16ནས་གསལ་མཚོ་སྔོན་མི་རིགས་སློབ་ཆེན་གྱི་དཔེ་མཛོད་ཁང་དུ་གཉེར་ཡོད། །
(2) 《མདོ་སྨད་ཆོས་འབྱུང》 བྲག་དགོན་པ་དཀོན་མཆོག་བསྟན་པ་རབ་རྒྱས་
ཀྱིས་བརྩམས། 1982ལོར་ཀན་སུའུ་མི་རིགས་དཔེ་སྐྲུན་ཁང་གིས་པར་དུ་བསྐྲུན་པའི་
ཤོག་ངོས234ལས་གསལ། །
(འུ 《བསྟན་རྩིས་ཀུན་ལས་བཏུས་པ》ཚེ་ཏན་ཞབས་དྲུང་གིས་བརྩམས།
1982ལོར་མཚོ་སྔོན་མི་རིགས་དཔེ་སྐྲུན་ཁང་གིས་པར་དུ་བསྐྲུན་པའི་ཤོག་ངོས165ལས་
དྲངས། །
(4) 《བོད་མིའུ་གདུང་དྲུག་གི་རུས་མཛོད་མེ་ཏོག་སྐྱེད་ཚལ》 1992ལོར་མཚོ་སྔོན་
མི་རིགས་དཔེ་སྐྲུན་ཁང་གིས་པར་དུ་བསྐྲུན་པའི་ཤོག་ངོས86- 91ལས་གསལ།
5) 《གནའ་དེང་མཁས་པའི་གེ་སར་སྒྲུང་སྐོར་གྱི་གསུང་སྒྲོས་གཟི་ཡི་མགུལ་རྒྱན》
གཅོད་པ་དོན་གྲུབ་སོགས་ཀྱིས་འདེམས་སྒྲིག་བྱས། 2003ལོར་མི་རིགས་དཔེ་སྐྲུན་ཁང་
ནས་པར་དུ་བསྐྲུན། ཤོག་ངོས414 ཤ15ལས་གསལ།
(@) 《གནའ་དེང་མཁས་པའི་གེ་སར་སྒྲུང་སྐོར་གྱི་གསུང་སྒྲོས་གཟི་ཡི་མགུལ་རྒྱན》
གཅོད་པ་དོན་གྲུབ་སོགས་ཀྱིས་འདེམས་སྒྲིག་བྱས།2003ལོར་མི་རིགས་དཔེ་སྐྲུན་ཁང་ནས་
པར་དུ་བསྐྲུན། ཤོག་ངོས406ལ་གསལ།
() 《གེ་སར་ཞིབ་འཇུག》2006ལོའི་དུས་དེབ་དང་པོའི་ཤོག་ངོས76-77ལས་
གསལ།
(3) 《ནང་དོན་ཐ་སྙད་རིག་གནས་ཀྱི་གཞུང་གི་དོགས་གནས་འགའ་ཞིག་བྲིས་
པའི་ལན་ཕྱོགས་གཅིག་ཏུ་བྲིས་པ་རབ་དཀར་པ་སངས》སྣ་རིང་མའི་ཤོག་གྲངས13-



16ནས་གསལ། མཚོ་སྔོན་མི་རིགས་སློབ་ཆེན་གྱི་དཔེ་མཛོད་ཁང་དུ་གཉེར་ཡོད།
(9) 《གནའ་དེང་མཁས་པའི་གེ་སར་སྒྲུང་སྐོར་གྱི་གསུང་སྒྲོས་གཟི་ཡི་མགུལ་རྒྱན》
གཅོད་པ་དོན་གྲུབ་སོགས་ཀྱིས་འདེམས་བསྒྲིགས་བྱས། 2003ལོར་མི་རིགས་དཔེ་སྐྲུན་
ཁང་ནས་བསྐྲུན། ཤོག་གྲངས141415ལས་གསལ།
© 《གྲྭ་ས་ཆེན་པོ་བཞི་དང་རྒྱུད་པ་སྟོད་སྨད་ཆགས་ཚུལ་པད་དཀར་ཕྲེང་བ》
བོད་ལྗོངས་མི་དམངས་དཔེ་སྐྲུན་ཁང་ནས་པར་བཏབ།ཤོག་ངོས39ལས་གསལ།
༡) 《མདོ་སྨད་ཆོས་འབྱུང》 བྲག་དགོན་པ་དཀོན་མཆོག་བསྟན་པ་རབ་རྒྱས་ཀྱིས་
བརྩམས། 1982ལོར་ཀན་སུའུ་མི་རིགས་དཔེ་སྐྲུན་ཁང་ནས་པར་བཏབ། ཤོག་ངོས27ལས་
གསལ།
ཏུན



ལེའུ་གསུམ་པ། གླིང་གི་རུས་རྒྱུད་ཀྱི་
འབྱུང་ཁུངས་དང་མི་སྣ་གཙོ་བོ།
གླིང་གེ་སར་རྒྱལ་པོ་མཆོག་ནི་ལོ་རྒྱུས་ཀྱི་མི་སྣ་དངོས་ཡིན་ན། ཁོང་
གི་རིགས་རུས་ཆོ་འབྲང་གི་འབྱུང་ཁུངས་དང་། གླིང་དཀར་སྟོད་ཀྱི་འབྱུང་
ཁུངས་ཀྱི་ལོ་རྒྱུས་བཅས་ཡོད་དགོས་པ་ལས་གཞན། གླིང་གི་དཔའ་རྟུལ་
སུམ་ཅུ་དང་སྨན་མཆོག་རྣམས་ཀྱི་འཁྲུངས་འདས་བཅས་པ་ཡོད་དགོས་
པར་བརྟེན། ལེའུ་འདིའི་ནང་དུ་གླིང་གི་རུས་རྒྱུད་གྱི་བྱུང་འཕེལ་དང་གེ་
སར་རྒྱལ་པོ་དང་གླིང་གི་ཡང་རྟུལ་དམ་པ་མི་བདུན། སེང་ལྕམ་འབྲུག་
མོ་བཅས་ཀྱི་སྐྱེས་རབས་ལོ་རྒྱུས་དང་ཤུལ་རྟེན་གལ་ཆེན་དམིགས་སུ་བཀར་
ནས་བརྗོད་ཡོད། འདིས་ཀྱང་མི་མེད་ན་ཤུལ་རྟེན་མེད་པ་དང་། ཤུལ་རྟེན་
མེད་ན་ལོ་རྒྱུས་སྨྲ་བའི་བདེན་དཔང་མེད་པའི་ཆོས་ཉིད་ཤེས་དགོས་སོ། །
གཅིག སྨུག་པོ་ལྡོང་གི་གདུང་རྒྱུད་ཀྱི་འབྱུང་ཁུངས་བཤད་པ།
འགྱུར་མེད་བདེ་ཆེན་ཆོས་སྐུའི་རང་བཞིན་ལ། །
མ་འགགས་རིག་རྩལ་ལོངས་སྤྱོད་རྣམ་པར་རྫོགས། །
56



སྤྲུལ་བའི་གར་མཛད་རྒྱལ་པོ་གེ་སར་ནི། །
སྐུ་མདོག་རབ་དམར་ཁྲོ་བོ་འཇིགས་པའི་ཉམས། །
རྫུ་འཕྲུལ་ཤུགས་ལྡན་རྟ་མཆོག་རྐྱང་རྒོད་བཅིབས། །
ཁམས་གསུམ་ཆོས་ལྡན་རལ་གྲི་དར་མདུང་འཛིན། །
ལྷ་ཀླུ་གཉན་གྱི་དམག་ཚོགས་འཁོར་གྱིས་བསྐོར། །
ནག་ཕྱོགས་བདུད་རིགས་དཔུང་འཇོམས་གང་དེར་འདུད། །
དེ་ཡང་གངས་སེང་ནོར་བུ་དགྲ་འདུལ། ཡང་སེང་འཕྲུལ་གྱི་ལྡེ་མིག
ས་ལ་བྱོན་པའི་སངས་རྒྱས། རྡོ་ལ་བྱོན་པའི་རིང་བསྲེལ། གནམ་ཨ་སྔོན་
མི་འགྱུར་ཀ་བ། ས་དོག་མོ་མི་འགྱུར་ཀ་གདན། བོད་སྒང་པ་མི་འགྱུར་
སྲོག་ཤིང་། ཕྱི་མ་འདྲེན་པའི་བླ་མ། དགྲ་བགེགས་འདུལ་བའི་དཔའ་བོ།
ངེས་པ་དོན་གྱི་དགྲ་ལྷ། དགོས་འདོད་སྩོལ་བའི་ནོར་བུ། མི་བརྒྱ་དང་
འདྲ་བའི་མི་གཅིག མི་གཅིག་གེ་སར་རྒྱལ་པོ། རྟ་བརྒྱ་དང་འདྲ་བའི་རྟ་
གཅིག རྟ་གཅིག་རྐྱང་རྒོད་གཡེར་བ། ཐུགས་རྗེ་ཆེན་པོའི་སྤྲུལ་བ། རྒྱུ་
བོད་གཉིས་ཀྱི་ནོར་བདག གོང་མ་ལྷ་ནས་བསྐོས་པ། བསྐོ་མི་ཨོ་རྒྱན་པད་
མ། འོག་མ་ཀླུ་ནས་བཙུགས་པ། འཛུགས་མི་གཙུག་ན་རིན་ཆེན། སྒྲུབ་
མི་ཐང་སྟོང་རྒྱལ་པོ། འཛམ་གླིང་བོད་ཀྱི་སྐྱབས་མགོན། ཕྱི་བལྟས་ན་
དགྲ་ལྷ་གོ་མཚོན་ཅན། ནང་བལྟས་ན་སངས་རྒྱས་ཀྱི་སྤྲུལ་བ། ཤི་བོ་སྐྱོབ་
པའི་བླ་མ་རྒྱལ་པོ་གེ་སར། དབུ་ལ་གཙུག་ཏོར། ཞབས་ལ་འཁོར་ལོ།
ཕྱག་ལ་བདུད་རྩིའི་ལྷུང་བཟེད་འཛིན་པ། ཡི་དྭགས་བཀྲེས་སྐོམ་གྱི་སྡུག་
བསྔལ་སེལ་བ། སེམས་ཅན་ཐར་བའི་ལམ་ལ་འདྲེན་པ། ནད་པར་ཕན་
པའི་ལྷ་རྗེ་རྒྱལ་པོ་གེ་སར། རི་མགོ་ནོར་གྱིས་གང་བ། རི་སྐེད་རྟ་ཡིས་
གང་བ། རི་མཐའ་ལུག་གིས་གང་བ། དགོས་འདོད་ཀྱི་དངོས་གྲུབ་སྩོལ་
57



བ། སྡང་དགྲ་མགོ་གནོན་པའི་དམག་དཔོན་རྒྱལ་པོ་གེ་སར། སྡང་བ་
དགྲ་ཡི་གཡུལ་ངོ་གནོན་པ། ཕོ་རང་གི་དགྲ་ལྷ་དར་བ། རང་ཚོང་ཡག་
རྒྱལ་ཁ་ལེན་པ། རི་ནས་བོས་ན་གཡང་ལས་སྐྱོབ་པའི་རྒྱལ་པོ་གེ་སར།
དུས་གསུམ་རྒྱལ་པོའི་ཐུགས་སྲས། གུ་རུ་པད་འབྱུང་ཕོ་ཉ། ཁྲི་སྲོང་ལྡེ་
བཙན་རྫུ་འཕྲུལ། བོད་ཁམས་སྐྱོང་བའི་སྐྱེས་བུ་དེ་ལ་ཕྱག་འཚལ་ལོ། །
སྤྱན་རས་གཟིགས་དབང་མི་གཟུགས་འགྲོ་བའི་མགོན། །ཐབས་མཁས་ཐུགས་
རྗེས་འགྲོ་དྲུག་འདྲེན་མཛད་པ། །གང་ལ་གང་འདུལ་སེང་ཆེན་སྤྲུལ་བའི་
སྐུ། །ཁམས་གསུམ་དབང་སྒྱུར་སྐྱེས་བུས་ཤིས་པ་སྩོལ། །ཞེས་གླིང་རྗེ་གེ་སར་
རྒྱལ་པོ་མཆོག་ལ་ཕུལ་བའི་ཚིག་སྙན་དོན་ལྡན་གྱི་ཆེ་བ་བརྗོད་པའི་ཚིགས་
བཅད་པད་དཀར་ཕྲེང་བ་འདི་སྔོན་ལ་བཏང་ནས། ད་ནི་བརྗོད་པར་བྱ་
བའི་དོན་གྱི་སྙིང་བོ་དམ་པ་ནི། སྨུག་པོ་ལྡོང་གི་གདུང་རྒྱུད་ཇི་ལྟར་བྱུང་
བའི་ལོ་རྒྱུས་ངོ་མཚར་ལྡན་པ་དེ་ལགས་པས་གཤམ་དུ་འཆད་པར་བྱའོ། །
དེ་ཡང་བོད་གནའ་རབས་ཀྱི་ལོ་རྒྱུས་དང་གླིང་སྒྲུང་རྙིང་པ་སོགས་ལས་
བསྟན་པ་ལྟར་ན། བསྐལ་པ་དུ་མ་འདས་རྗེས་ཀྱི་དུས་སྐབས་ཤིག་ལ།
སྟོད་རྒྱ་གར་ལ་ཆོས་དར། སྨད་རྒྱ་ནག་ལ་ཁྲིམས་དར། མཐའ་འཁོབ་
བོད་ཀྱི་རྒྱལ་ཁབ་དེ། དམ་ཆོས་མི་ཤེས་དུད་འགྲོའི་ཡུལ། དགེ་སྡིག་མི་
ཤེས་སྲིན་པོའི་ཡུལ། སྲིན་པོའི་མིང་ལ་གཅན་གཟན་གྱི་རྒྱལ་པོ་ལི་དང་མ་
ཟེར་བ། བླ་མ་ལ་དད་པ་མི་ཤེས། སྤྲང་བོ་ལ་སྦྱིན་པ་མི་ཤེས། ནད་པ་
ལ་ཚགས་ར་མི་ཤེས། དམན་པ་ལ་བྱམས་སྐྱོང་མི་ཤེས། དཀར་པོའི་ཆོས་
ལ་དོ་གལ། ནག་པོའི་སྡིག་ལ་འཛེམ་བྱ་གཅིག་ཀྱང་མི་བགྱིད་པའི་ཡུལ་དུ་
འདུག་གོ །དུས་དེར་ཐུགས་རྗེ་ཆེན་པོའི་སྤྲུལ་བ་སྤྲེའུ་བྱང་ཆུབ་སེམས་དཔའ་
ཞེས་བྱ་བ་དེ་ཡར་ཀླུང་ཤེལ་གྱི་བྲག་ཕུག་ཏུ་སྒྲུབ་པ་ལ་བཞུགས་ཡོད་



པར། རེ་ཞིག་སྲིན་མོ་གཟུགས་མཛེས་པ་ཞིག་འགྲམ་དུ་བྱུང་ནས་ན་
རེ། རང་རེ་གཉིས་མཉམ་དུ་འདུག་པའི་གྲོགས་པོ་བཟའ་མི་བགྱིས་ན་
ལེགས་ཟེར་ནས་ཆགས་སེམས་སྐྱེད་པའི་རྣམ་འགྱུར་བསྟན་ནས་འདུག་པ་ལ།
སྤྲེའུ་ཡི་ཞལ་ནས། སྐྱེ་བ་སྔོན་མར་དཀོན་མཆོག་ལ་མཆོད་པ་དང་དགེ་
འདུན་ལ་བསྙེན་བཀུར། དབུལ་བོ་ལ་སྦྱིན་པ་མ་མྱོང་བས་བདག་སྤྲེའུ་ཡི་
ལུས་བླངས་ནས་འཕོངས་ལ་རྔ་མ། ལུས་ལ་སྤུ། ངོ་ལ་གཉེར་མ་འདུག་
པས་ཁྱོད་ལ་ཆགས་པ་སྤྱོད་པའི་ཟླ་གྲོགས་ང་ཡིས་མི་ཡོང་། ཁྱོད་ཀྱིས་ང་
ལས་ལྷག་ཙམ་གྱི་སྲིན་པོ་ཞིག་ཚོལ་དང་ལེགས། ངས་རི་བོ་གྲུ་འཛིན་དུ་
སྤྱན་རས་གཟིགས་ཀྱི་དྲུང་ནས་རབ་བྱུང་གི་སྡོམ་པ་ཞུས་པ་ཡིན་པས། སྐྱེ་
བ་གཅིག་ལ་སྐྱེ་ལུས་གཉིས་མི་ཉན་གསུངས། སྲིན་མོ་ན་རེ། གལ་སྲིད་
ངས་གཞན་གྱི་སྲིན་པོ་ཞིག་ཁྱོ་ག་རུ་བཙལ་ན་ང་ཡི་པང་དུ་ཕྲུ་གུ་མང་པོ་
སྐྱེས་ནས་ཐམས་ཅད་སྲིན་པོ་ལ་རིག་ན་དགེ་བའི་འབྲས་བུ་མི་སྨིན་པ་ཞིག་
འོང་འདུག ཁྱེད་ལ་རིག་པའི་ཕྲུ་གུ་བྱུང་ན་དགེ་བའི་ཆོས་རྣམས་ལ་སྤྱོད་པར་
མཁས་ཤིང་། བོད་མུན་པའི་ཡུལ་དུ་དམ་པའི་ཆོས་ཉི་མ་ཤར་བ་འདྲ་ཞིག་
ཡོང་བའི་རེ་བ་ཡོད་ལགས་ཞེས་ཟེར་བ་ལ། སྤྲེའུ་ཡིས་བཤད་སྒྲུབ་འཕེལ་
བའི་སྒྲུབ་པ་ལ་བར་ཆད་ཡིན་པས་ཆགས་པ་སྤྱོད་མི་ཉན་དགོངས་
ནས། བཟང་ངན་ཅི་ཡང་སྨྲ་བ་མ་བྱུང་ཡང་སྲིན་མོ་དེ་ཞག་བདུན་གྱི་རིང་
ལ་གཞན་ལ་མི་འགྲོ་བར་ནུ་མ་དང་མཚན་མ་བསྟན་ཏེ། སྤྲེའུ་དང་འབྲལ་
མ་ཕོད་པར་བསྡད། སྐབས་དེར་སྤྲེའུ་བྱང་ཆུབ་སེམས་དཔའ་དེ་རི་བོ་གྲུ་
འཛིན་དུ་བླ་མའི་དྲུང་དུ་སོང་ནས། སྲིན་མོས་ཟེར་བའི་ལོ་རྒྱུས་རྣམས་ཞིབ་
པར་ཞུས་ཤིང་རྒྱུ་འབྲས་དང་ཆོ་འཕྲུལ་ཅི་ཡིན་ཅི་བྱེད་དག་ཞུས་པ་ན། བླ་
མ་ཞལ་འཛུམ་པར་མཛད་ནས་བོད་མི་རིགས་སྤྲེའུ་ཁྱོད་ཀྱི་གདུང་རྒྱུད་དུ་



མཆེད་པའི་རྟེན་འབྲེལ་ཡིན་པས་ལེགས་འདུག སྲིན་མོ་དང་ལྷན་དུ་བསྡད་
ན་བོད་མུན་པའི་ཡུལ་ལ་དགེ་བའི་ཉི་མ་ཤར་བ་དང་གཞན་དོན་རྒྱ་ཆེན་པོ་
ཡོང་གསུངས་པར་བརྟེན། སྤྲེའུ་ཕྱིར་འཁོར་ནས་ཡོང་ཞིང་བླ་མའི་བཀའ་
ལྟར་སྲིན་མོ་དང་མཉམ་པོར་བསྡད་དོ། །དེར་སྤྲེའུ་དང་སྲིན་མོ་གཉིས་ལ་ཕྲུ་
གུ་མང་དུ་སྐྱེས་ཏེ་ནམ་རྒྱུན་ཨ་ཕ་ང་འཁྱགས། ཨ་མ་ང་ལྟོགས་ཟེར་ནས་ངུ་
བ་ལ། སྤྲེའུ་དེའི་སེམས་ལ་འཁོར་བ་ཁྱིམ་ཐབས་ཀྱི་སྡུག་བསྔལ་འདི་ཡི་མུག
སྐྱིད་སྡུག་གང་བྱུང་བླ་མ་མ་གཏོགས་རེ་ས་མི་འདུག་སྙམ་ནས། ཡང་རི་བོ་
གྲུ་འཛིན་དུ་བླ་མའི་དྲུང་དུ་སོང་སྟེ་ཕྲུ་གུ་རྣམས་ལ་ལྟོ་གོས་མེད་པའི་ལོ་རྒྱུས་
ཞིབ་པར་ཞུས་པ་དང་། འདི་ཕྱིའི་སྐྱབས་གནས། ཚེ་འདིའི་ལྟོ་གོས་རེ་ས་
ཡང་ཁྱེད་ལས་མེད་པས་ང་ཡི་སྡུག་བསྔལ་ལ་བདེ་བ་ཐོབ་ཐབས་ཅི་དྲག་
ཞུས་པ་ན། བླ་མས་དགོས་འདོད་ཀུན་འབྱུང་གི་འབྲུ་སྣ་གནང་ནས། འདི་
ཁྱོད་ཀྱིས་བསིལ་དྲོད་ཀྱི་མཚམས་སུ་ཐོབས་དང་། ཟད་མེད་འབྲུ་ཡི་འཕེལ་
ཁ་ཡོང་ཚེ། འབྲས་དེ་རྣམས་ཁྱེད་ཀྱིས་ལོངས་སུ་སྤྱོད་ཅིག་གསུངས། དེར་
སྤྲེའུས་དེ་བཞིན་བསྒྲུབས་པ་ན་འབྲས་ཚད་མེད་བྱུང་བས་ཕྲུ་གུ་རྣམས་ཀྱི་ལྟོ་
གོས་དང་ལོངས་སྤྱོད་རྒྱུ་ཆེ་བ་བྱུང་ངོ༌། །རེ་ཞིག་ན་བུའི་ནང་གི་དང་པོ་ལྡོང་
ར་ཁྲ་རྒད་པོ་ཟེར་བ། རིགས་རྒྱུད་སྤྲེའུ་བྱང་ཆུབ་སེམས་དཔའ་ལ་རིག་
པ། ཐབས་དང་ཤེས་རབ་ཀུན་དང་ལྡན་པ་ཞིག་འདུག་པ་དེའི་རྒྱུད་ལ་བུ་
གསུམ་བྱུང་། ཆེ་བ་ལ་ལྡོང་ཆོས་འཕན་ནག་པོ་ཟེར། འབྲིང་བ་ལ་ལྡོང་
ཆོས་ལ་འཕན་ཟེར། ཆུང་བ་ལ་ལྡོང་བླ་མ་འཕན་ཟེར་བས་འཕན་པོ་ཐོགས་
པའི་བུ་གསུམ་དུ་གྲགས། དེར་སྨུག་པོ་ལྡོང་གི་གདུང་རྒྱུད་ཐོག་མ་མཆེད་
པའི་བུ་གསུམ་གྱིས་ཤར་རྨ་རྒྱལ་སྦོམ་ར་ལ་ཉེ་འབྲེལ་བསྒྲིགས་ཏེ། རྨ་རྒྱལ་
གྱི་སྲས་མོ་ཆེ་བ་དེ་བུ་ཆོས་འཕན་ནག་པོའི་ཇ་མ། འབྲིང་བ་དེ་ཆོས་ལ་



འཕན་གྱི་ཇ་མ། ཆུང་བ་དེ་བླ་མ་འཕན་གྱི་ཇ་མ་བྱས་ནས། བུ་དེ་གསུམ་
གྱིས་རང་རང་གི་སྦྲ་རེ་ཕུབ་སྟེ་དུད་གསུམ་བཅོས། ཡབ་ར་ཁྲ་རྒད་པོ་ཟུར་
དུ་བཞག་ཅིང་། བུ་གསུམ་གྱིས་ཞབས་ཞུ་སྒྲུབ་རེས་བྱས་ནས་སྤྱི་ལ་
གསོས། ཉིན་གཅིག་ཡབ་ར་ཁྲ་རྒད་པོ་ན་རེ། རྨ་རྒྱལ་གྱི་སྲས་མོ་གསུམ་
ལ་ཤེས་པ་དང་རིག་པ། བྱ་བ་དང་ལས་ཀ གཟུགས་དང་སྐྱེ་མཆེད། བཟང་
འཇམ་གུས་གསུམ་བཅས་པ་བུད་མེད་ལ་ཚང་དགོས་པའི་ཡོན་ཏན་ཅི་
འདུག་པར་བལྟ་དགོས། ང་ཡི་དྲུང་དུ་ཁྲིད་ཤོག་གསུངས་སོ། །དེར་བུད་
མེད་མཛེས་མ་དེ་རྣམས་ཡབ་ར་ཁྲ་རྒད་པོའི་དྲུང་དུ་ཁྲིད་ཚེ། ར་ཁྲ་རྒད་
པོ་ན་རེ། བུ་མོ་འདི་གསུམ་ལས་གཅིག་རྨ་སྟོད་ལ་མངགས། གཅིག་རྨ་
སྐེད་ལ་མངགས། གཅིག་རྨ་སྨད་ལ་མངགས། རྟེན་འབྲེལ་གྱི་རྫས་རེ་ཨེ་
རྙེད་ལྟོས་ལ། བཟང་ངན་ཅི་རྙེད་ན་དེ་ང་ཡི་ལག་ཏུ་ཞོག་དང་། ངས་
ཁྱེད་བུ་སྤུན་གསུམ་གྱི་བསྟན་པ་ལ་མངའ་ཐང་ཅི་གདའ་ལྟ། བོད་སྒང་པ་
ལ་དགེ་བ་ཅི་དར་གྱི་རྟགས་རྟེན་འབྲེལ་ལེགས་པ་ཞིག་བརྟག་རྒྱུ་ཡོད་
གསུངས། དེ་ནས་རྒད་པོའི་གསུངས་ལྟར་བུ་མོ་ཆེ་བ་དེ་རྨ་སྟོད་དུ་སོང་།
གསེར་གྱི་གཉའ་ཤིང་མཐོ་གང་རྙེད། འབྲིང་བ་དེ་རྨ་སྐེད་ལ་སོང་། འོམ་
བུ་སྤར་གང་རྙེད། ཆུང་བ་དེ་རྨ་སྨད་ལ་སོང༌། སྤྱང་ཀིའི་རྔ་མ་ཞིག་རྙེད་
པས་དེ་རྣམས་ཁྱེར་ཏེ་ར་ཁྲ་རྒད་པོའི་ཕྱག་ཏུ་བཞག ལྡོང་ར་ཁྲ་རྒད་པོས་
གདོང་གི་གཉེར་མ་བཀྲམ་ཞིང་འཛུམ་མདངས་བསྟན་ནས། ཧ་ཧ་ལེགས་
སོ། །རྟེན་འབྲེལ་བཟང་བྱུང་། སྟོད་ནས་གསེར་གྱི་གཉའ་ཤིང་མཐོ་གང་
རྙེད་པ་དེ། སྟོད་ན་གསེར་བ་མཆེད་བརྒྱད། གསེར་འཕྲུ་ཅན་ལ་དགུ་
བརྒྱ་ཆགས་པའི་རྟེན་འབྲེལ། བར་ནས་འོམ་བུ་སྤར་གང་རྙེད་པ་དེ།
བར་ལ་འོམ་བུ་ཚོ་དྲུག ཚོ་དྲུག་འབྲུ་དྲུག་ཆགས་པའི་རྟེན་འབྲེལ། སྨད་
61



ནས་སྤྱང་ཀིའི་རྔ་མ་རྙེད་པ་དེ། སྨད་ལ་རྨུ་སྤྱང་སྡེ་བཞི། ཆུ་སྤྱང་མཚོ་
ལ་དར་ཆགས་པའི་རྟེན་འབྲེལ། ང་ར་ཁྲོ་རྒོད་པོའི་རྒྱུད་ལ། ཞང་བོ་རྨ་
རྒྱལ་སྦོམ་རའི་ཚ་བོ། སངས་རྒྱས་ཀྱི་བསྟན་པ་སྲུང་བ། སེམས་ཅན་ལ་
བདེ་སྐྱིད་འབྱུང་བ། དཀོན་མཆོག་གི་དབུ་འཕང་བསྟོད་པ། གཉོམ་
ཆུང་གི་ངོ་སོ་མཐོ་བ། མུ་སྟེགས་ཀྱི་འདུ་ར་བཤིག་པ། དགྲ་བོའི་ཡུལ་གྱི་
མི་རྒྱུད་རབས་ནས་གཅོད་པ། བོད་ཡུལ་འདི་ལ་བདེ་སྐྱིད་ཕུན་སུམ་ཚོགས་
པའི་ཡུལ་ཚོ་ཆེན་ཞིག་ཆགས་ངེས་རེད་གསུངས་ནས་ལུང་བསྟན་པ་ན། དེ་
གཅིག་གིས་གཅིག་ལ་བསྒྲགས་པས་མཐའ་མཁོབ་མུན་པའི་བདུད་ཀྱི་ལས་
དམག་རྣམས་ཀྱིས་ཚོར་ཞིང་། དེ་རྣམས་ཡིད་མ་སྤྲོ་བས་གྲོས་བྱས་ཏེ་ལྡོང་
ར་ཁྲ་རྒད་པོའི་གདུང་རྒྱུད། ལྷ་མི་མཉམ་དུ་བསྡོངས་པའི་ཚ་བོ་འགའ་ཡོད་
པ་དེ། རང་རེ་ནག་ཕྱོགས་དྲེགས་པ་བདུད་དང་འབྱུང་བོའི་དམག་ཚོགས་
རྣམས་རྨེག་མེད་དུ་བཏང་ནས། ལྷ་ཡི་བསྟན་པ་སྲུང་མཁན། ཡུལ་ཚོ་ཆེན་
ཞིག་ཏུ་ཆགས་ཡོང་ཞེས་ལྡོང་ར་ཁྲས་ལུང་བསྟན་བྱུང་བས། ང་རང་ཚོས་
དེ་ཚོ་ད་ལྟ་མེད་པར་བཟོ་མ་ཐུབ་ན་མི་ལེགས་ཐག་ཆོད་རེད། དེར་བརྟེན་
འབྱུང་བོའི་དམག་དཔུང་རྣམས་བུ་ཁག་གསུམ་གྱི་སྟེང་ལ་སོང་ན་དགའ་
ཟེར་ནས་འོངས་སྐབས། ལྡོང་འཕན་པོ་ཐོགས་པའི་བུ་གསུམ་གྱིས་གནས་
ཚུལ་དག་ཐོས་ནས་རུ་བ་འདུག་མ་ཕོད་པར་བྲོས་སོང་སྟེ། རྨ་སྐེད་བཙན་
ལྷ་བཅུ་གསུམ་དུ་ས་བཟུང་ཞིང༌། སྦྲ་ཕུབ། མཚེར་བཟུང་། གསོལ་ཇ་
རེག་ཙམ་དུ། བུ་ཆེ་བ་དེ་ན་རེ། ཨ་ཕ་ར་ཁྲ་རྒད་པོ་གར་ཡོད་ཟེར། འབྲིང་
བོས་ང་ཡིས་མི་ཤེས་ཟེར། ཆུང་བ་ལ་ཁྱོད་ཀྱི་དྲུང་དུ་ཨེ་ཡོད་ཟེར། ཆུང་
བས་ཀྱང་ང་ཡི་རྩར་མེད་ཟེར། དེར་བུ་གསུམ་འཚུབ་ཆ་ལངས་ཏེ་ཕར་ལྟ་
ཚུར་ལྟ་བྱས་ཀྱང་མཐོང་རྒྱུ་མི་འདུག་པ་ལ། ཡབ་ཉིད་སྐུ་བགྲེས་ཤིང་ཟུར་



དུ་བཞུགས་ཡོད་པས་རྒྱབ་མ་ཆོད་པར་མཚོར་མལ་དུ་ལུས་པ་བུ་གསུམ་གྱིས་
ཤེས་ནས། བུ་ཆུང་བ་བླ་མ་འཕན་གྱིས་ཕ་ཡི་རྒྱབ་ལ་འགྲོ་དགོས་ཟེར་ནས་
མགྱོགས་པོར་སོང་བ་ན། ར་ཁྲ་རྒད་པོ་ནི་བྱང་གི་སྤྱང་ཀི་མང་པོས་བསྐོར་
ཏེ་ཟ་གྲབས་སུ་ཡོད་པར། ཁོས་ཕྱག་འཁར་གཡུག་བཞིན་འདུག་པ་བླ་མ་
འཕན་གྱིས་མཐོང་ནས་ཨ་ཕ་ར་ཁྲ་རྒད་པོ། དབྱུག་པ་གཡུགས་དང་བུ་ར་
མདའ་ལ་བསླེབས་ཡོད་ཟེར། ཡབ་ཀྱི་བསམ་པ་ལ། བྱོལ་སོང་རྒས་ན་ཤ་
ཆུང་། མགོ་ནག་རྒས་ན་གཉོམ་ཆུང་། དར་གོས་རྙིང་ན་གོང་ཆུང་ཟེར་བའི་
དཔེ་ལྟར། ཁོ་ཚོ་འབྱུང་བོ་བདུད་ཀྱི་དམག་ཚོགས་ལ་སྐྲག་ནས་འདུག་མ་
བཟོད་པར་བྲོས། ང་འཐས་མེད་མཚེར་མལ་དུ་བསྐྱུར་བས། བྱང་གི་སྤྱང་
ཀི་མང་པོས་འཇིགས་སྣང་ཚད་མེད་སྐུལ་བར་མ་ཟད། ད་དུང་འཆི་བདག་
བདུད་ཀྱི་འཇིགས་པའང་ཡོད་པས། ད་དེ་རིང་ཤི་ན་དགའ་བསམས་ཏེ་ཕྱག་
འཁར་གཡུག་རྒྱུ་བཞག་ནས་རིང་དུ་ཉལ་བསྡད་པས། བྱང་གི་སྤྱང་ཀི་རྣམས་
ཀྱིས་ཟོས། བུ་བླ་མ་འཕན་གྱིས་ཅི་བྱེད་མ་བྱུང༌། ངག་རྒྱུན་ལ་གླིང་གི་བུ་
གསུམ་གྱི་ཕ་རྒན་སྤྱང་ཀིས་ཟོས་ཟེར་བ་དེ་དེ་ནས་བྱུང་ངོ༌། །
དེར་བུ་བླ་མ་འཕན་གྱི་ཡིད་སྐྱོ་གདུང་གིས་ཁེངས་ཏེ་ཡབ་ཀྱི་གདུང་
རུས་ཁུར་ནས་ཡོང་སྐབས། སློབ་དཔོན་གུ་རུ་པད་མ་འབྱུང་གནས་ཀྱིས་རྫུ་
འཕྲུལ་གྱིས་ཉི་མ་དཔག་ཚད་གཅིག་དམའ་རུ་བཅུག་པ་ན་བླ་མ་འཕན་ཚད་
པས་གདུངས་ཏེ་འགྲོ་མ་ནུས་པར། རྨོ་དཀར་ལའི་ལྷ་ལམ་གོང་མའི་གཡས་
ཟུར་དུ། ཤར་ཕྱེ་ལྷོ་སྤུངས། ནུབ་རིའི་རྨུ་ཐག་མ་ཆད་པ། བྱང་གཡེར་
བ་འདྲ་བ། ལྷོ་ཕྱོགས་དེ་ནས་ཆུ་གཡུ་འབྲུག་འདྲ་བ་ཞིག་འབབ་ཅིང་ཆུ་སྒྲ་
དེ་རྫ་གསེང་ན་ལྷུང་ལྷུང་དུ་གྲགས་པ། དེའི་མདུན་དུ་རྩི་ཤིང་མེ་ཏོག་སྣ་
ཚོགས་པ་བསམ་གྱིས་མི་ཁྱབ་པ་སྐྱེས་འདུག་ལ། རྟེན་འབྲེལ་ལེགས་པར་



འགྲིག་པས། ལྡོང་ར་ཁྲ་རྒད་པོའི་གདུང་རུས་དེ་ཆུ་མིག་གི་གོང་དུ་བཞག
ཤར་ཕྱེ་བ་དེ་གླིང་རུ་ལྷ་རྒྱུད་ཡིན་པའི་རྟགས། ལྷོ་སྤུངས་པ་དེ་སྐྱ་ལོ་རྒྱུ་ནོར་
ཕྱུག་པའི་རྟགས། ནུབ་རིའི་རྨུ་ཐག་མ་ཆད་པ་དེ་སྨུག་པོ་ལྡོང་ལ་རྒྱུན་ཐག་
རིང་བའི་རྟགས། བྱང་གཡེར་བ་དེ་གླིང་པའི་བུ་རྟ་ཧྲག་པའི་རྟགས། ལྷོ་
ཕྱོགས་ནས་ཆུ་གཡུ་འབྲུག་འདྲ་བ་འབབ་པ་དེ་གླིང་རུར་སྙན་གྲགས་ཆེ་བའི་
རྟགས། རྫ་གསེང་ན་ཆུ་སྒྲ་ལྷུང་ལྷུང་དུ་གྲགས་པ་དེ་གླིང་མི་ཁྲི་རྟ་འབུམ་
ཟེར་བའི་སྒྲ་བཟང་ཡིན་པའི་རྟགས། རྩི་ཤིང་མེ་ཏོག་རྒྱས་པ་དེ་འཛམ་བུ་
གླིང་གི་རྒྱལ་ཁམས་ཐམས་ཅད་སེང་ཆེན་རྒྱལ་པོའི་མངའ་འབངས་སུ་འདུ་
བའི་རྟགས་ཡིན་པ་སོགས་མཐོང་ཞིང་། དེ་ནས་བཟུང་གླིང་གི་བུ་སྤུན་ཁག་
གསུམ་གྱིས་རྨ་ཡུལ་དུ་ས་བཟུང༌། རྒྱུད་པ་ལས་བྱུང་བ་རྣམས་ཕོ་སྐྱེས་སྐྱེས་
ཐམས་ཅད་རྒྱ་གར་གྱི་གྲུབ་ཆེན། མོ་སྐྱེས་སྐྱེས་ཐམས་ཅད་ཌཀྐི་མའི་སྤྲུལ་བ།
རྟ་བྱུང་བྱུང་ཐམས་ཅད་རྒྱ་གར་གྱི་བྱ་རྒོད། མདོར་ན་ཐམས་ཅད་སངས་
རྒྱས་ཀྱི་སྤྲུལ་བ་ཤ་སྟག་བྱུང་སྟེ། གླིང་ཆེ་རྒྱུད་ཟེར་བ་བུ་ཆེ་བ་དེའི་རྒྱུད་པ།
གླིང་འབྲིང་རྒྱུད་ཟེར་བ་བུ་འབྲིང་བ་དེའི་རྒྱུད་པ། གླིང་ཆུང་རྒྱུད་ཟེར་བ་
བུ་ཆུང་བ་དེའི་རྒྱུད་པ་ཡིན་ཏེ། གླིང་ཆེ་རྒྱུད་འབྲིང་རྒྱུད་ཆུང་རྒྱུད་ཟེར་བ་
དེ་འདི་ལྟར་བྱུང་བ་ལགས། གོང་ཞུས་ངོ་མཚར་ལྡན་པའི་གཏམ་རྒྱུད་འདི་
བོད་གངས་ཅན་གྱི་ལོ་རྒྱུས་དེབ་ཐེར་དག་ལས་བརྗོད་པའི་ལྟ་བ་དང་ཅུང་
ཙམ་མི་མཐུན་པ་ཡོད་ན་ཡང་། རང་རེའི་བོད་ཀྱི་རུས་ཆེན་བཞིའི་ཡ་གྱལ་
ལྡོང་དཀར་ནག་ཁྲ་གསུམ་ལས་སྨུག་པོ་ལྡོང་གི་རུས་རྒྱུད་ཇི་ལྟར་བྱུང་བའི་
རིམ་པ་དང་གླིང་གི་སྟོད་སྨད་བར་གསུམ་ཆགས་ཚུལ། གླིང་དཀར་པོའི་ཆེ་
རྒྱུད་འབྲིང་རྒྱུད་ཆུང་རྒྱུད་སོགས་བྱུང་བའི་རིམ་པ་དགུ་རྣར་སྙན་ཞིང་ཡིད་
ལ་འབབ་པ་ཞིག་བརྗོད་ཡོད་པར་མ་ཟད། བོད་ཆོལ་ཁ་གསུམ་གྱི་དམངས་
64



ཁྲོད་དུའང་དར་ཁྱབ་ཤིན་ཏུ་ཆེའོ། དེས་ན་འདིར་ཡང་ངེད་ཅག་བོད་པ་
རྣམས་ཀྱིས་ཡིད་རྟོན་བཞིན་མཆིས་ལ། གལ་སྲིད་ཡིད་མ་བརྟན་ནའང་འདི་
ལས་གཞན་པའི་བཤད་ཚུལ་གསར་བ་ཞིག་མཐོང་དཀོན་པོ་འདུག
གཉིས། གླིང་ཚང་རྒྱལ་པོ་ནི་གླིང་གེ་སར་གྱི་རུས་རྒྱུད་ཡིན།
དེ་ཡང་གནའ་དེང་གཉིས་ལ་སྐད་གྲགས་མི་དམན་པའི་གླིང་ཚང་
ཞེས་པ་ནི་སི་ཁྲོན་ཞིང་ཆེན་དཀར་མཛེས་ཁུལ་སྡེ་དགེ་རྫོང་གི་ཁོངས་སུ་
གཏོགས། བཅིངས་འགྲོལ་མ་བྱས་པའི་སྔོན་ལ་འདན་ཁོག་རྫོང（ Wy f]
E）གི་ཁོངས་གཏོགས་ཡིན། གླིང་ཚང་རྒྱལ་རབས་སོ་སོའི་རྒྱལ་པོ་དང་
འབངས་མི་རྣམས་ཀྱིས་ཁོ་ཚོ་ནི་གླིང་གེ་སར་གྱི་རྒྱུད་པ་ཡིན་ཞེས་གླེང་
བཞིན་འདུག ད་དུང་གླིང་ཚང་ལ་རང་གི་གདུང་རབས་ཀྱི་ལོ་རྒྱུས་དེབ་
ཐེར་གསལ་བོ་ཡོད་མོད། འོན་ཏེ་དམངས་གཙོ་བཅོས་བསྒྱུར་སྐབས་སུ་
མེད་པར་བརླགས། དཔྱད་གཞིའི་ཡིག་ཆགལ་ཆེན་དག་ལས་གསུངས་
པ་ལྟར་ན། དུས་རབས་བཅུ་གཅིག་པ་སྟེ་རབ་བྱུང་དང་པོའི་དུས་སུ། གེ་
སར་རྒྱལ་པོས་ཁམས་སྡེ་དགེ་དང་གསེར་ཆུ། འདན་ཁོག་བཅས་སུ་གླིང་
གི་སྲིད་དབང་གསར་དུ་བཙུགས་ཏེ་མདོ་ཁམས་ཀྱི་ཆབ་སྲིད་དམག་དོན་
ཐད་དུ་སྟོབས་ཤུགས་ཆེས་ཆེའི་འཚོ་དཔོན་ཞིག་ཏུ་གྱུར། ད་དུང་མདོ་སྨད་
དང་མདོ་སྟོད་ཀྱི་ས་ཆ་མང་ཆེ་ཤོས་ལ་དབང་བསྒྱུར་བྱས་མྱོང་ཟེར། 《གླིང་
ཚང་རྒྱལ་པོའི་གདུང་རབས་ལོ་རྒྱུས》ལས་བསྟན་དོན།@ དེ་ཡང་གླིང་གི་
མི་རྒྱུད་ནི། བོད་མིའི་ལྡོན་དྲུག་གི་ནང་ཚན་ལས་སྨུག་པོ་ལྡོང་གི་རིགས་
རྒྱུད་རེད། ལྡོང་ར་ཁྲ་རྒན་པོར་བུ་གསུམ་བྱུང་བ་རྣམས་ཀྱིས་རྨ་ཆུའི་སྟོད་



སྨད་བར་གསུམ་དུ་གཞི་བཟུང་ནས་བསྡད། གླིང་གི་ཆེ་རྒྱུད་འབྲིང་རྒྱུད་
ཆུང་རྒྱུད་ཡང་བུ་གསུམ་གྱི་རྒྱུད་པ་ལས་བྱུང༌། གེ་སར་རྒྱལ་པོ་ནི་གླིང་གི་
ཆུང་རྒྱུད་ལ་གཏོགས་ཤིང་། ཁོང་གི་ཡབ་ཀྱི་མིང་ལ་སེང་བློན་ཟེར། སེང་
བློན་ལ་བུ་གསུམ་ཡོད། ཆེ་བ་རྒྱ་ཚ་དང་། འབྲིང་བ་གེ་སར། ཆུང་བ་
དམར་ལེབ་ཟེར། གླིང་གི་རྒྱལ་རྒྱུད་གེ་སར་རྒྱལ་པོས་སྐྱོང་བ་ཡིན། འོན་
ཏེ་གེ་སར་མཆོག་ལ་བུ་རྒྱུད་མེད་ཕྱིར། ཁོང་སྐུ་གཤེགས་ཁར་གླིང་གི་རྒྱལ་
ས་ཕུ་བོ་རྒྱུ་ཚའི་སྲས་དགྲ་ལྷ་རྩེ་རྒྱལ་ལ་སྤྱད་དོ། གླིང་ཚང་རྒྱལ་པོ་ནི་
སྲས་དགྲ་ལྷ་རྩེ་རྒྱལ་གྱི་རྒྱུད་པ་ཡིན་པར་བསྟན། མཁས་དབང་དམུ་དགེ་
བསམ་གཏན་ལགས་ཀྱིས་བསྟན་དོན།) གླིང་གེ་སར་འདས་རྗེས་རིམ་
གྱིས་མངའ་ཐང་ཉམས་པར་གྱུར་ནའང་གདུང་རྒྱུད་དང་མི་སྡེའི་ལྷག་དུ་
མ་ཡོད། སྡེ་དགེ་ཕྱོགས་ཀྱི་སྡེ་དཔོན་གླིང་ཚང་རྒྱལ་པོ་ནི་གླིང་སེང་ཆེན་
གྱི་རྒྱུད་རེད། གླིང་འགུ་ཟིའི་རྒྱལ་པོ་ཟེར་ལ། སྲས་དགྲ་ལྷ་རྩེ་རྒྱལ་ནས་
བརྩིས་པའི་གདུང་རབས་ཞེ་དགུ་སོང་། ཞེས་སྔོན་གྱི་གླིང་ཚང་རྒྱལ་པོའི་
རྒྱལ་རབས་ལོ་རྒྱུས་སུ་ཡོད་འདུག གླིང་ཚང་རྒྱལ་པོ་ནི་དེང་སང་རྒྱ་གར་
ན་བསྡད་ཡོད། གླིང་ཚང་རྒྱལ་པོའི་རྒྱལ་ས་དེ་ན་སྔོན་གྱི་གླིང་གེ་སར་གྱི་
སྦྲ་ཤུལ་ཡོད་པ་དང་། གེ་སར་སོགས་ཀྱི་གོ་མཚོན་དང་། བ་སོའི་ཕྱག་
ཐོམ་སོགས་ཡོད། ཅེས་གསུངས་འདུག དགོན་ལུང་དགོན་པའི་སུམ་པ་ཡེ་
ཤེས་དཔལ་འབྱོར་ལགས་ཀྱིས་གསུང་དོན། གེ་སར་ནི་སྡེ་དགེའི་ས་ཆའི་
གཡོན་ངོས་ཀྱི་ཁམས་སྟོད་ཀྱི་གླིང་བའི་སའི་སྐྱིད་ཉི་མ་ཀུན་འཁྱིལ་ཞེས་
པར་སྐྱེས་ཟེར། གེ་སར་གྱི་རུས་ནི། བར་ཁམས་ཀྱི་སྡེ་དགེའི་ཡུལ་ན་ཡོད་
པའི་གླིང་བ་དང་འདན་སྡེ་ཆེན་གྱི་ནང་གི་གླིང་བའི་སྡེ་གཅིག་ཡིན། ཞེས་
གསུངས་སོ། དགའ་བདེ་རྫོང་གི་ཐང་བ་སྤྲུལ་སྐུ་ནོར་བུ་འོད་ཟེར་གྱི་ཞལ་



ནས། གླིང་གི་རྗེ་འབངས་ཀྱི་རིགས་ལས་མཆེད་པའི་མི་རྒྱུད་ནི་རྨ་རྫ་འབྲི་
གསུམ་གྱི་བར་ན་ཧ་ཅང་མང་མོད་ཀྱང་། རྗེ་ཡི་གདུང་རབས་མ་ནོར་བ་དེ་
ནི་སྡེ་དགེ་གླིང་ཚང་གི་རྒྱལ་པོ་རྣམས་ཡིན་ལ། གླིང་གི་རྒྱལ་ཐམ་དང་ལ་
ཐམ་སོགས་ཀྱང་གླིང་ཚང་གི་ཕོ་བྲང་ན་ཡོད་པར་ཐོས་སོང་ཞེས་གསལ་བོ་
བཀོད་ཡོད།
གཞན་ཡང་དུས་རབས་ཉི་ཤུའི་ལོ་རབས་ཉི་ཤུའི་དུས་སུ། རང་རྒྱལ་
གྱི་རྒྱའི་མཁས་པ་རིན་ནེ་ཆེང（fE J59#）དང་ལི་ཨན་ཀྲེད（*#་ E)
སོགས་ཀྱིས་ཐེངས་གང་མང་ལ་ཁམས་སྡེ་དགེའི་གླིང་ཚང་རྒྱལ་པོའི་ཡུལ་དུ་
ཆས་ཏེ་གླིང་ཚང་རྒྱལ་པོས་ཉར་ཚགས་གནང་བའི་གེ་སར་རྒྱལ་པོའི་སྒྲུང་
དཔེ་ལག་བྲིས་མ་དང་ཤིང་དཔར་མ་མཐོང་མྱོང་བ་དང༌། 《གླིང་ཚང་རྒྱལ་
པོའི་གདུང་རབས་ལོ་རྒྱུས》ལ་ལྟ་ཀློག་བགྱིས་པ་ལས་གཞན། གླིང་ཚང་
རྒྱལ་པོའི་ལྷ་ཁང་ནང་དུ་གེ་སར་རྒྱལ་པོའི་ཤུལ་རྟེན་གྱི་དངོས་རྫས་བཤམས་
ཡོད་པའང་དངོས་སུ་མཐོང་མྱོང་། ཤུལ་རྟེན་གྱི་དངོས་རྫས་ཏེ། གེ་སར་
གྱི་ཐམ་ཀ་དང་འཁོར་གསུམ། ཁྲབ་དང་རྨོག རྟ་སྒ་དང་སྒ་སྟན་བཅས་
ཡོད། ད་དུང་གླིང་ཚང་རྒྱལ་པོ་དང་གེ་སར་རྒྱལ་པོའི་འབྲེལ་བ་སྐོར་གྱི་
ལྡེབས་རིས་ཀྱང་ཡོད་པ་མཐོང་སོང་། ཁོང་རྣམ་པས་རྟོག་དཔྱོད་ཞིབ་
འཇུག་བརྒྱུད་ནས་མཇུག་མཐའི་སྡོམ་ཚིག་བཞག་པ་སྟེ། གླིང་ཚང་རྒྱལ་པོ་
ནི་གླིང་གེ་སར་རྒྱལ་པོའི་རྒྱུད་པ་རེད་ཟེར་བ་དོན་ལ་གནས་འདུག་པ་དེ་
ཡིན། ཁོང་རྣམ་པས་རྣམ་པ་མི་གཅིག་པའི་སྒོ་ནས་ལྗགས་རྩོམ་གང་མང་
བྲིས་ཏེ་རང་གི་ལྟ་བ་གསལ་བོར་བརྗོད། དེའི་རྗེས་འབྲིངས་པའང་སྐུ་
ཞབས་བང་ཡུའོ་ནོན（Li ）དང་། ཐུན་ཅིན་ཧྭ།（f༣ ##*#) ཞིའུ་
གོ་ཆིམ། （ { [E ##） པད་མ་ཚེ་རིང་བཅས་མཁས་ཆེན་མང་པོ་ཡོད་དོ། །



ད་ལྟ་གླིང་ཚང་རྒྱལ་པོའི་རྒྱལ་ས་ནི་ཕལ་ཆེར་མེད་བརླག་ཏུ་བཏང་
འདུག མཁར་རྙིང་ཞིག་རོ་མང་པོའི་དབུས་སུ། དགོན་པ་རྙིང་བ་ཞིག་
ཚོགས་འདུག དགོན་དེའི་དགོན་བདག་མཚན་ལ་ཆོས་ཉིད་རབ་གསལ་ཟེར།
ཁོང་གིས་ངེད་རྣམས་ལ་འཚམས་སྦྱོར་གནང་བ་ལྟར་ན། དགོན་པའི་རྒྱབ་
ཀྱི་མཁར་རྙིང་ཞིག་རོ་མིག་ལ་སྡུག་པ་དེ་ནི་གླིང་ཚང་རྒྱལ་པོའི་ཕོ་བྲང་གི་
ཤུལ་ཡིན་གསུངས། ངག་རྒྱུན་ལ་གེ་སར་རྒྱལ་པོ་མཆོག་གནས་འདི་རུ་
མཚམས་ལ་བཞུགས་མྱོང་སྐད། མཁར་ཤུལ་གྱི་མདུན་ཕྱོགས་ན་མཆོད་རྟེན་
གྱི་དབྱིབས་དང་མཚུངས་པའི་གྱང་རོ་ཆེན་པོ་ཞིག་ཡོད་པ་དེ་ནི་གེ་སར་རྒྱལ་
པོའི་རྒྱལ་ཁམས་བདེ་ཞིང་སྐྱིད་ལ། ཞིང་ཕྱུགས་དར་རྒྱས་ཡོང་བའི་སླད་དུ་
བཞེངས་པའི་མཆོད་རྟེན་གྱི་ཤུལ་ཡིན་ཟེར། མཁར་ཤུལ་གྱི་གཡས་ཕྱོགས་སུ་
གྱང་རོ་ཞིག་འདུག་པ་དེ་ནི་གེ་སར་རྒྱལ་པོ་དང་སྲས་དགྲ་ལྷ་རྩེ་རྒྱལ་གཉིས་
ཀྱིས་ལྷ་མདའ་འཕེན་ཤུལ་ཡིན་སྐད། མཁར་ཤུལ་གྱི་གཡོན་ཕྱོགས་ཀྱི་གྱུང་
སྟེང་ན་རྡོ་ལེབ་ཅིག་ཡོད་པའི་སྟེང་དུ་གཞུའི་ཤུལ་གསལ་བོ་ཞིག་འདུག དེ་
ནི་གེ་སར་རྒྱལ་པོའི་གཞུའི་ཤུལ་ཡིན་ཟེར། མཁར་ཤུལ་གྱི་གཡས་ཕྱོགས་
ཀྱི་ཕ་གའི་རི་ངོས་ན་བྲག་ཕུག་ཅིག་ཡོད་པ་དེ་ནི་གླིང་ཚང་རྒྱལ་རབས་
བརྒྱད་པའི་མཚམས་ཁང་ཡིན་ཟེར། ད་ལྟའི་གླིང་ཚང་རྒྱལ་རབས62པ་ནི་
དགུང་ལོ69ལོན་འདུག་ལ། ལོ་རབས་དགུ་བཅུའི་སྐབས་སུ་ཕྱིར་རང་རྒྱལ་
ལ་ལོག་ནས་ད་ལྟ་སི་ཁྲོན་ཞིང་ཆེན་སྲིད་གྲོས་སུ་བཞུགས་ཡོད་ཅིང་མཚན་
ལ་འཇིགས་མེད་དབང་འདུས་ཆོས་རྒྱལ་ཟེར། གཞན་གླིང་ཚང་རྒྱལ་པོའི་
རྒྱལ་ས་ཐོག་མ་ད་ལྟའི་སྡེ་དགེ་རྫོང་གི་འགུ་ཟི་དགོན（ Ap * F）ཞེས་པ་
དེ་ཡིན། ཕྱིས་སུ་མོང་རྒྱལ་རབས（ B4༤）སྐབས་སུ་ས་འགུལ་དྲགས་པོ་
བྱུང་བས་རྒྱལ་པོའི་ཕོ་བྲང་རྨེག་མེད་དུ་སོང་། དེ་ནས་གླིང་ཚང་གི་རྒྱལ་



ས་ད་ལྟའི་བཟང་མགོ་དགོན ( & *） ཆགས་ཡོད་སར་འདིར་སྤོས་པ་
ཡིན། ཞེས་པ་སྡེ་དགེ་རྫོང་སོགས་ཀྱི་ལོ་རྒྱུས་དེབ་ཐེར་ལས་གསལ་ལོ། །གླིང་
ཚང་རྒྱལ་པོའི་མཁར་ཤུལ་ནས་ཚབ་ཚ་དགོན་གྱི་གམ་དུ་ཆགས་པའི་གེ་སར་
ལྷ་ཁང་བར་དུ་སྤྱི་ལེ60མ་གཏོགས་མེད་པ་དང་། ཁམས་རྫོགས་ཆེན་དགོན་
པའི་བར་དུ་སྤྱི་ལེ50ལྷག་ལས་མེད། སྔོན་ཆད་ཡུལ་ཁམས་འདི་ཐམས་ཅད་
གླིང་ཚང་རྒྱལ་པོའི་མངའ་ཁོངས་སུ་གཏོགས་པ་ཡིན།
ཟུར་ལྟའི་དཔྱད་གཞིའི་ཡིག་ཆ།
0 《ངག་རྒྱུན་སྲོལ་རྒྱུན་ཞིབ་འཇུག》2004ལོའི་དེབ་གསུམ་པ། ཀྲུང་གོའི་སྤྱི་
ཚོགས་ཚན་རིག་ཁང་གྲངས་ཉུང་མི་རིགས་རྩོམ་རིག་ཞིབ་འཇུག་ཁང་གིས་བསྒྲིགས།
@ 《གླིང་ཚང་རྒྱལ་པོའི་གདུང་རབས་ལོ་རྒྱུས》ལག་བྲིས་མ། །
(ི 《གླིང་སེང་ཆེན་གྱི་བྱུང་བ་མདོར་བསྡུས》གནའ་དེང་མཁས་པའི་གེ་སར་
སྒྲུང་སྐོར་གྱི《གསུང་སྒྲོས་གཟི་ཡུ་མགུལ་རྒྱན》2003ལོར་མི་རིགས་དཔེ་སྐྲུན་ཁང་ནས།
གསུམ།
གླིང་རྗེ་གེ་སར་རྒྱལ་པོའི་སྐྱེས་རབས་ལོ་རྒྱུས།
དེ་ཡང་ཉེ་བའི་ལོ་འགའི་ནང་དུ་གེ་སར་རྒྱལ་པོའི་སྒྲུང་དང་ཁོང་གི་
སྐྱེས་རབས་ལོ་རྒྱུས་ལ་དཔྱད་པ་གཏོང་མཁན་བགྲེས་གཞོན་གང་མང་ཞིག་
མཆིས་ཀྱང་། ད་ལྟ་གཅིག་མཐུན་གྱི་བཞེད་ཚུལ་ཞིག་བྱུང་ཐུབ་མེད། དེ་
ཡང་ཁ་ཅིག་གིས་གེ་སར་རྒྱལ་པོ་ཉིད་ནི་ལྷ་སྒྲུང་ནང་གི་སྟོང་བའི་གང་ཟག་
ཅིག་ཡིན་པར་གླེང་བ་དང་། ཁ་ཅིག་གིས་གླིང་རྗེ་གེ་སར་རྒྱལ་པོ་དེ་བོད་
རྒྱལ་ཁྲི་སྲོང་ལྡེ་བཙན་ཡིན་པར་རྒྱབ་རྟེན་གྱི་ལུང་དྲངས་པ། ཡང་ཁ་ཅིག་



གིས་གངས་ཅན་བོད་ཀྱི་ལོ་རྒྱུས་སྟེང་གི་དངོས་ཡོད་ཀྱི་སྐྱེས་བུ་ཕུལ་དུ་བྱུང་
བ་ཞིག་ཡིན་པའི་དཔྱད་གཏམ་བརྗོད་པ་ཡིན། གང་ལྟར་ཀྱང་ལྟ་བ་མི་འདྲ་
བའི་དཔྱད་གཏམ་གང་མང་ཞིག་མཆིས། ཡིན་ནའང་བདག་གི་བསམ་པར་
གྲུབ་རིག་ཁྱུ་མཆོག་ཉིད་ཀྱིས། སྐུ་རྗེ་སེང་ཆེན་རྒྱལ་པོ་ནི། །འཁྲུངས་ས་ཁྲ་
མོ་གླིང་ལ་འཁྲུངས། །བྱོན་པ་འཇིག་རྟེན་ཁམས་སུ་བྱོན། །མཛད་པ་སེམས་
ཅན་འགྲོ་དོན་མཛད། །ཡིན་ནི་སངས་རྒྱས་བསྟན་དོན་ཡིན། །ཚུལ་ནི་དམག་
དཔོན་དགྲ་འདུལ་ཚུལ། །ལས་ནི་དྲག་པོའི་དམག་འགྱེད་མཛད། །ཅེས་གསལ་
བོར་གསུངས་པ་འདིས་གེ་སར་མཆོག་གི་སྐྱེས་རབས་ལོ་རྒྱུས་མདོར་བསྡུས་
ངང་གསལ་ལེར་བརྗོད་ཡོད་པར་མ་ཟད། གེ་སར་མཆོག་ནི་འཛིན་ལོང་
མེད་པའི་སྟོང་ཆེན་དབྱིངས་ཀྱི་ལྷའི་རིགས་ཤིག་མིན་པར་བོད་གངས་ཅན་
གྱི་ཡུལ་འདིར་དངོས་སུ་སྐུ་འཁྲུངས་པའི་སྐྱེས་བུ་དམ་པ་ཞིག་ཡིན་པར་ར་
སྤྲོད་ཀྱང་བྱུང་ཡོད། དེང་དུས་མཁས་དབང་དམུ་དགེ་བསམ་གཏན་གྱིས་
ཀྱང་གླིང་རྗེ་གེ་སར་མཆོག་ནི་སྐྱེས་ཡུལ་ཁམས་ཕྱོགས་ཡིན་ཞིང་རབ་བྱུང་
དང་པོའི(1027)སྐབས་སུ་སྐུ་འཁྲུངས་ཞེས་གསུངས་པ་དང་། དེ་དག་སྔོན་
བྱོན་མཁས་པ་ཕལ་མོ་ཆེས་ཁས་བླངས་པ་ཡིན་པས་བློ་གཏད་ཆོག་ཅེས་
གསུང་བཤད་གལ་ཆེན་གནང་ཡོད་ལ། དེ་སྔའི་རང་ཞིང་སྲིད་གྲོས་ཀྱི་
དགུ་རོང་རྒྱལ་སྲས་མཆོག་གིས་ཀྱང་སེང་ཆེན་ནོར་བུ་དགྲ་འདུལ་ནི་ཁམས་
སྡེ་དགེའི་གླིང་ཚང་རྒྱལ་པོའི་ཁྱིམ་རྒྱུད་དེ་ལ་སྐུ་འཁྲུངས་པ་དང་ད་ལྟའི་
གླིང་ཚང་གི་རྒྱུད་པ་ནི་གེ་སར་རྒྱལ་པོའི་གདུང་རྒྱུད་ཡིན་ཞེས་གསུངས་པ་
དང་། གླིང་རྗེ་གེ་སར་དགུང་ལོ་བརྒྱད་བཞེས་པའི་སྐབས་སུ་མགོ་ལོག་
ཁུལ་གྱི་རྨ་སྨད་གཡུ་ལུང་སུམ་མདོ་ཞེས་པ་དེ་རུ་བརྫངས་ཏེ་འཚོ་བཞེས་
གནང་། དགུང་ལོ་བཅུ་གཉིས་སྟེང་དུ་གླིང་གི་རྒྱལ་པོར་དབང་བསྐུར་ཏེ་



དམག་དཔོན་དགྲ་འདུལ་གྱི་ཚུལ་བཟུང་ནས་ཕྱོགས་བཞིའི་དགྲ་བཞི་དམ་
ལ་བཏགས། རྫོང་ཆེན་བཅོ་བརྒྱད་ཆམ་ལ་ཕབ་ཅེས་གསུངས་པ་རྣམས་ལ་
ཁུངས་དང་ལུང་བཙན་པོ་རི་རབ་ལྟ་བུ་ཡོད་པར་མ་ཟད། གེ་སར་སྒྲུང་
གི་ནང་དོན་དང་བྱུང་རིམ་ལའང་འགལ་ཟླ་བཟོས་མེད། ཡིན་ནའང་ད་
སྐབས་བོད་ཡིག་དང་བོད་སྐད་ཀྱི་བརྡ་ཙམ་ཡང་མི་འཕྲོད་པའི་སྐྱེ་བོ་ལ་ལ་
ཞིག་གིས་ཁུངས་མེད་ལུང་མེད་ཀྱི་གཏམ་བྱུང་རྒྱལ་དུ་སྨྲས་ཏེ་མི་དགོས་པའི་
རྙོག་དྲ་ཆེན་པོ་བཟོས་པ་ལས་གེ་སར་ཞིབ་འཇུག་གི་ཐད་ལ་ཕན་ནུས་ཆེན་
པོ་བྱུང་མ་ཐུབ། འོ་ན་ཕྱིས་སུ་གེ་སར་སྒྲུང་གི་བྱ་བ་ལེགས་སྒྲུབ་བྱས་ཏེ་ཞིབ་
འཇུག་གི་ཁ་ཕྱོགས་མི་ནོར་བར་རྒྱུན་འཁྱོངས་བྱེད་པའི་ཆེད་དུ། ཁྱོད་ལ་
གཞན་དང་མི་མཚུངས་པའི་ལྟ་བ་གསར་བ་ཅི་ཡོད་ཅེ་ན། ཁོ་བོར་གངས་
ཅན་མཁས་པ་བགྲེས་པོ་རྣམ་པའི་བཞེད་དགོངས་ལས་གསར་བའི་བཞེད་པ་
ཞིག་ད་ལྟ་བློ་ཡིད་ལ་ངེས་མེད་ནའང་སྐྱེ་བོ་ལ་ལའི་ལྟ་བ་ཡང་དག་མིན་པ་
དང་དོགས་སློང་། རྙོག་བཤད་འཁྱོག་བཤད་དག་སེལ་འདོད་ཀྱི་ཀུན་སློང་
བཟློག་མེད་ཅིག་སྐྱེས་པར་བརྟེན། ཉེ་ཆར་འབྲེལ་ཡོད་ཀྱི་དཔྱད་གཞིའི་
ཡིག་ཆ་དང་སྒྲུང་དཔེ་གྲངས་མེད་ལ་ཟུར་ལྟ་བྱས་པ་ལས་གཞན། ད་དུང་
ཉམས་མྱོང་དང་ལྡན་པའི་མཁས་པ་བགྲེས་པོ་དང་སྒྲུང་པ་རྒན་པ་དག་ལས་
རྒྱུས་ལོན་བྱས་པར་བརྟེན་ནས་གླིང་རྗེ་གེ་སར་རྒྱལ་པོའི་སྐྱེས་རབས་ལོ་རྒྱུས་
རགས་ཙམ་གླེང་བར་བྱེད་ན་འདི་ལྟ་སྟེ། དེར་གླིང་རྗེ་གེ་སར་རྒྱལ་པོ་སྟེང་
ཕྱོགས་ལྷ་ཡུལ་ཁམས་སུ་བཞུགས་པའི་སྐབས་སུ་མཚན་ལ་ཐོས་པ་དགའ་
གསོལ་ཞིང་། ཡབ་ལྷ་ཆེན་ཚངས་པ་དཀར་པོ་དང་ཡུམ་མ་གཅིག་ཁྲོ་མོ་
ནག་པོའི་སྲས་གསུམ་པ་ཡིན་ཟེར་བ་དང་། ཁོང་ཉིད་སློབ་དཔོན་པད་མ་
འབྱུང་གནས་ཀྱིས་ལུང་བསྟན་པ་ལྟར་འཇིག་རྟེན་མི་ཡུལ་ཁམས་སུ་སྡིག་
71



ཅན་བདུད་དཔུང་བཅོམ་སྟེ་ཕན་བདེའི་སོན་བཟང་ཁམས་གསུམ་ཡོངས་
སུ་འདེབས་པའི་འགན་ལྕི་བསྒྲུབ་པའི་ཆེད་དུ་ཕེབས་པ་ལ། ཡབ་ཆེན་སེང་
བློན་རྒྱལ་པོ་དང་ཡུམ་ཆེན་འགོག་བཟའ་གཉིས་ཀྱི་སྲས་སུ་རབ་བྱུང་དང་
པོའི་ལྕགས་བྱི་ལོའི་ཧོར་ཟླ་དྲུག་པའི་ཚེས་བཅོ་ལྔར་དགུང་ནས་ལྷ་རྣམས་
ཀྱིས་རོལ་མོའི་སྒྲ་དང་མེ་ཏོག་གི་ཆར། འཇའ་འོད་ཀྱི་གུར་དང་བཅས་
པའི་རྟེན་འབྲེལ་བཟང་པོ་མངོན་པར་བྱས་པ་དང་ཆབས་ཅིག་སྐུ་འཁྲུངས་
སོ། །ཁོང་ཉིད་སྐུ་འཁྲུངས་མ་ཐག་ཏུ་སྐད་ཆ་སྨྲ་ཤེས་ཤིང་ཞབས་ཀྱང་སར་
འཛུགས་ཐུབ་པའི་སྐྱེས་བུ་ཁྱད་དུ་འཕགས་པ་ཞིག་ལགས།
ཁོང་ཉིད་སྐུ་འཁྲུངས་ནས་ཉིན་ཞག་གསུམ་འདས་པ་ན། བདུད་
ཕྲུག་ལྕགས་ཀྱི་ལྟོ་ལྡིར་ཞེས་པ། མ་རུངས་ལྕགས་ཀྱི་སེར་བ་ཕབ་པ་དང་ཁ་
ལས་དུག་གི་རླངས་པ་འཕྱུར་བ་ཅན་ཞིག་ཡོད་པ་དེ་འདུལ་བའི་སྐབས་སུ་
བབ་པ་མཁྱེན་ནས་མ་འགྱངས་པར་ཐབས་ཤེས་ཟུང་འཇུག་གིས་དེ་དམ་ལ་
བཏགས་སོ། །
དེ་ནས་དགུང་ལོ་གཅིག་ཡས་མས་བཞེས་པའི་སྐབས་སུ་མུ་སྟེགས་
སྒོམ་པ་ར་ཛས་མ་བཞི་དཔོན་པོ་ཁྲོ་ཐུང་དང་ལྐོག་གྲོས་བྱས་ཏེ་ཇོ་སྐྱིད་ཡིད་
བཞིན་ནོར་བུའི་ཚེ་སྲོག་ལ་གནོད་བསྐྱལ་རྒྱུའི་ངན་སེམས་བཅངས་ནས་
སྒོམ་པ་ར་ཛས་རྩལ་ཆེན་བྱ་ནག་སྤུན་གསུམ་མངགས་ཡོང་བ་ན། ལྷ་
སྲས་ཇོ་སྐྱིད་དམ་པས་དེ་མཁྱེན་ནས་སྐྱེར་གཞུའི་སྟེང་ལ་སྐྱེར་མདའ་སྤྲད་དེ་
འཕངས་པས་བྱ་ནག་སྤུན་གསུམ་མེད་པར་བཟོས་ཤིང༌། མ་འགྱངས་པར་
རྫུ་འཕྲུལ་གྱིས་སྒོམ་པ་ར་ཛའང་དམ་ལ་བཏགས་སོ། ། །
དགུང་ལོ་གཉིས་བཞེས་པའི་དུས་སུ་གླིང་དཀར་སྟོད་ཀྱི་སེམས་ཅན་
ཐམས་ཅད་ཀྱི་ཚེ་སྲོག་ལ་གོད་གཏོང་མཁན་ཨ་བྲ་སྲིན་པོ་མགོ་དགུ་ཞེས་པ་



དེ་ཆམ་ལ་ཕབ་པའི་སྐབས་སུ་བབ་པའི་ཚེ། ཁོང་གིས་ལྕང་དཀར་དབྱུག་པ་
ཕྱག་ཏུ་ཐོགས་ཏེ་གོང་མ་རྒྱལ་མོའི་ལུང་བསྟན་ལྟར་འབྲི་ཆུ་རིང་མོའི་གཡས་
འགྲམ་དུ་ཆས་ཏེ་སྡིག་ཅན་སྲིན་པོ་མགོ་དགུ་དམ་ལ་བཏགས་ནས་འགྲོ་བ་
ཐམས་ཅད་བདེ་ལ་བཀོད་དོ། །
དགུང་ལོ་ལྔ་བཞེས་པའི་དུས་སུ་ལྷོ་ཚ་བ་རོང་གི་མདའ་རྫོང་ཕབ་སྟེ་
མདའ་སྨྱུག་དང་པོ་ལྷ་ལ་ཕུལ་བ་དང་མདའ་སྨྱུག་གཉིས་པ་བར་གྱི་གཉན་
ལ་ཕུལ་བ། མདའ་སྨྱུག་གསུམ་པ་འཛམ་བུ་གླིང་ལ་དྲངས་ཏེ་བགོ་བཤའ་
བརྒྱབ་ཅིང༌། ཚ་བའི་མིག་བརྒྱ་བཙན་པོ་དམ་ལ་བཏགས། མ་རུངས་
བདུད་ཕྲུག་བདུན་པོ་དབང་དུ་བསྡུས། སྐབས་དེ་ནས་བཟུང་བོད་གངས་
ཅན་ཡུལ་ལ་མདའ་སྨྱུག་ཐོག་མར་དར་བར་གྱུར་ཏོ། །
དགུང་ལོ་བདུན་བཞེས་པའི་སྐབས་སུ་བསེ་ཁ་སེར་ར་ཡི་ར་རྫོང་ཕབ་
སྟེ་ཁ་སེར་རྒྱལ་པོ་དམ་ལ་བཏགས། ར་དཀར་པོ་དུང་གི་རྭ་ཅོ་ཅན། ར་
ནག་པོ་ཁྱུང་གི་རྭ་ཅོ་ཅན་ལ་སོགས་པ་ཁྲི་ཁྲི་འབུམ་འབུམ་གླིང་དཀར་སྟོད་
ལ་དྲངས་ནས་ལྷོ་འཛམ་གླིང་ཡོངས་སུ་མང་ཉུང་མེད་པའི་བགོ་བཤའ་
བསྒྲུབ་བོ། །
དགུང་ལོ་བརྒྱད་བཞེས་པའི་དུས་སུ་ཨ་ཁུ་ཁྲོ་ཐུང་དཔོན་པོས་གླིང་
དཀར་སྟོད་ཀྱི་དབང་ཆ་ཤོར་བར་དོགས་ནས་ཡིད་ལ་ངན་སེམས་བཅངས་
ཏེ་ཇོ་སྐྱིད་དམ་པ་སངས་རྒྱས་མ་བུ་གཉིས་རྨ་སྨད་གཡུ་ལུང་སུམ་མདོར་
བརྫངས་ནས་དུད་འགྲོ་ཟོག་དང་མཚུངས་པའི་འཚོ་བ་རོལ་དུ་བཅུག་
དགུང་ལོ་དགུ་བཞེས་པའི་སྐབས་སུ་གླིང་གི་སྤྱི་དཔོན་ཁྲ་རྒན་གྱི་
བཀའ་གསུང་ལྟར་གཡོ་ཅན་ཨ་ཁུ་ཁྲོ་ཐུང་དང་ཆབས་ཅིག་འདན་མའི་ཡུལ་
དུ་ཆས་ཏེ་འདན་ཁྲི་དཀར་རྒྱལ་པོ་ཆམ་ལ་ཕབ་སྟེ་སྔོན་མོ་ནས་ཀྱི་འབྲུ་
1:;



གཡང་གླིང་དཀར་སྟོད་ལ་དྲངས།
དགུང་ལོ་བཅུ་བཞེས་པའི་དུས་སྐབས་དེ་ལ་གླིང་དཀར་སྟོད་ལ་མི་
ཟོག་ཐམས་ཅད་ཐར་ཐབས་མེད་པའི་ཁངས་ཆེན་མཐོང་མ་མྱོང་བ་ཞིག་
བབས་པའི་ཚེ། རྨ་སྨད་གཡུ་ལུང་སུམ་མདོ་རུ་སྐྱིད་ཀྱི་ཉི་མ་ཤར་ཞིང་མེ་
ཏོག་གི་ཆར་བ་འབབ། འཇའ་འོད་ཀྱི་གུར་ཁང་ཕུབ། ས་གཞི་ཀུན་ཏུ་
རྣམ་པར་མཛེས་པའི་རྩི་ཏོག་གྲངས་མེད་སྐྱེས་འདུག་པས། སྤྱི་དཔོན་ཁྲུ་
རྒན་གྱིས་རྒྱ་ཚ་ཞལ་དཀར་དང་ཚ་ཞང་འདན་མ་གཉིས་མངགས་ཏེ་རྨ་སྨད་
ཡུལ་དུ་རྩྭ་ས་གཡོར་བར་ཆས་ཤིང་། ཇོ་རུ་མཆོག་གིས་གང་འདོད་ལྟར་རྩྭ་
ས་ཡིད་ཚིམས་པར་གཡར་ནས་མི་ཟོག་ཐམས་ཅད་ཀྱི་ཚེ་སྲོག་བསྐྱབས་པ་
ལགས།
དགུང་ལོ་བཅུ་གཉིས་བཞེས་པའི་ལོ་དེར་གླིང་ཆེ་རྒྱུད་འབྲིང་རྒྱུད་
ཆུང་རྒྱུད་གསུམ་གྱི་རྟ་རྒྱུག་རྒྱལ་འཇོག་གི་མགོ་གླིང་དཀར་སྟོད་དུ་བརྩམས་
ཏེ། ཇོ་སྐྱིད་ཡིད་བཞིན་ནོར་བུས་རྟ་རྒྱུག་གི་མགྱོགས་དར་ཨང་དང་པོ་
བླངས་ཏེ་སེང་ལྕམ་འབྲུག་མོ་ཁབ་ཏུ་བཞེས་ཤིང་གླིང་སྟོད་སྨད་བར་གསུམ་
གྱི་རྒྱལ་པོ་ཆེན་པོར་དབང་བསྐུར་ནས་གསེར་ཁྲི་མཐོན་པོའི་སྟེང་དུ་མི་
འཇིགས་སེང་གེའི་སྟབས་ཀྱིས་བཞུགས་ཏེ་མཚན་ལ་སེང་ཆེན་ནོར་བུ་དགྲ་
འདུལ་ཞེས་རང་མིང་རང་གིས་བཏགས་པ་ལགས།
དགུང་ལོ་བཅུ་གསུམ་བཞེས་པའི་ཐོག་ཏུ་རྨ་ཆེན་སྦོམ་རའི་གཡོན་
ཕྱོགས་ཀྱི་རྨ་ཤེལ་བྲག་གི་གཏེར་སྒོ་འབྱེད་པའི་དུས་ལ་བབ་པས་ན། ཁོང་
གིས་ལྷ་མདའ་དར་ཚོན་སྣ་ལྔས་བརྒྱན་པ་དེ་ཚམ་ཚོམ་མེད་པར་འཕངས་ཏེ་
རྨ་ཤེལ་བྲག་གི་གཏེར་སྒོ་ཡོངས་སུ་ཕྱེ་ནས་གསེར་ཁྲབ་རྡོ་རྗེ་མེ་འབར་དང་
དངུལ་ཁྲབ་རྡོ་རྗེ་རྩེ་དགུ། དུང་ཁྲབ་ཉི་མ་རང་ཤར། བྱུར་ཆོག་མེ་རུ་



འབར་བ། ཉི་ཟེར་སྤྲུལ་གྱི་ཞུགས་པ། ཟླ་ཟེར་ཨ་ལོང་འཕྲུལ་ཆེན། དགྲ་
འགུག་ལྕགས་ཀྱུ་དམར་པོ། རལ་གྲི་ངོ་དམར་རྡུལ་གཅོད། སྟ་ཆེན་བྲག་
རི་ཧར་གཤགས། ཚེ་གོས་སྟོང་སྡེ་འཇིགས་མེད། སྐུ་ཆིངས་དགྲ་ལྷའི་ཚེ་
མདུད་དང་བཅས་པ་ཕྱིར་བཏོན་ཏེ་གླིང་ལ་དྲངས་སོ། །
དགུང་ལོ་བཅུ་བཞི་བཞེས་པའི་ཐོག་ཏུ་གླིང་གི་དཔའ་རྟུལ་ཐམས་ཅད་
བསྡུས་ཏེ་འཛམ་གླིང་ཡོངས་ཀྱི་ལྷ་ཀླུ་གཉན་གསུམ་ལ་ཕན་པའི་སྤྱི་བསང་
ཕུལ་ནས། བདུད་ཀྱི་བླ་འབྲོང་ཟངས་རྭ་རྩེ་དགུ་ཅན་ཁོ་ན་མེ་འབར་ཞིང་
སྣ་ནས་དུ་སྤྲིན་འཕྱུར་བ་དེར་ལྷ་མདའ་ལྕགས་ནག་མེ་འབར་འཕངས་ཏེ་
ཕམ་པར་བཟོས་ཤིང་། གླིང་གི་བུ་ཆུང་སྲོ་མ་བྷ་ཛ་དང་སྤྲང་ཕྲུག་མི་ཆུང་
ཁ་བདེ་ཟུང་གི་སྲོག་བསྐྱབས་ཏེ་བདེ་བར་བཀོད། །
དགུང་ལོ་བཅོ་ལྔ་བཞེས་པའི་ཐོག་ཏུ་གོང་མ་ལྷ་ཡི་ལུང་བསྟན་ཇི་
བཞིན་འཇིགས་རུང་བདུད་རྒན་ཀླུ་བཙན་འདུལ་བར་ཕེབས་ཏེ། ཐོག་མར་
མ་ཨ་སྟག་ལྷ་མོ་གྲོགས་སུ་བཀུག་རྗེས་བདུད་ཀླུ་བཙན་རྒྱལ་པོར་ཐོད་མདའ་
སྤྲད་དེ་བདུད་སྡེ་ཐམས་ཅད་དམ་པའི་ཆོས་སུ་བསྒྱུར་བ་དང་བསྐལ་བཟང་
བདེ་སྐྱིད་ཀྱི་མེ་ཏོག་ཡོངས་སུ་བཞད་དེ་ཡུལ་ཁམས་དེ་རུ་ལོ་འཁོར་དགུ་
ཙམ་འདས་སོང་། །
དགུང་ལོ་ཉེར་བཞིའི་སྟེང་དུ་མ་རུངས་གུར་དཀར་རྒྱལ་པོས་གཡོ་
དང་བཙན་གྱིས་གླིང་གི་སྨན་མཆོག་སེང་ལྕམ་འབྲུག་མོ་ཕྲོགས་པས་ཧོར་
གླིང་གཉིས་ཀྱི་བར་དུ་གཡུལ་འགྱེད་ཆེན་པོ་ལངས་ནས་གླིང་གི་གཅེས་ཕྲུག་
མང་པོ་དགྲར་ཤོར་བ་སོགས་ཁོང་གེ་སར་རིན་པོ་ཆེའི་གསེར་སྙན་གྱིས་
གསན་པ་ན། འཕྲལ་དུ་རྨོག་དཀར་རྩེ་དགུ་དབུ་ལ་མནབས། སག་ཐག་
འཁོར་གསུམ་སྐེད་ལ་བཅིངས་ཏེ་བདུད་དམག་སྟོང་ཕྲག་མང་པོའི་སྣ་དྲངས་
75



ནས་སེར་པོ་ཧོར་གྱི་ས་ཆར་ཆས་ཤིང་ཧོར་གུར་དཀར་རྒྱལ་པོར་གཉའ་སྒོ་
བསྟད་དེ་ཕམ་པར་བརྒྱབ་རྗེས། ཧོར་སྡེ་ཐམས་ཅད་གྲོགས་སུ་བཀུག་
ཅིང་ཧོར་ཤན་པ་རྒྱལ་པོ་སེར་པོ་ཧོར་གྱི་དམག་དཔོན་ལ་དབང་བསྐུར་ནས་
སྨན་མཆོག་འབྲུག་མོ་ཕྱིར་གླིང་ཡུལ་ལ་ཁྲིད་དེ་རྗེ་ཡབ་ཡུམ་གཉིས་ཀྱིས་སྐྱིད་
པོའི་འཚོ་བར་ལོངས་སུ་སྤྱད་དོ། །ཧོར་འདུལ་གྱི་དུས་ཡུན་ལ་ལོ་འཁོར་དགུ་
འགྱངས་སོང་ཟེར། །
དགུང་ལོ་སོ ་ གསུམ་སྟེང་དུ་མ་ ཨ་ནེ་གོང་སྨན་རྒྱལ་མོའི་ལུང་
བསྟན་ནང་བཞིན་ཕྱོགས་བཞིའི་དགྲ་བཞིའི་གྲས་སུ་གཏོགས་པའི་ཤར་
གྱི་འཇང་ཡུལ་མུན་པའི་ཞིང་ལ་ཕེབས་ཏེ་འཇང་ས་དམ་རྒྱལ་པོ་དམ་ལ་
བཏགས། དམ་པའི་ཆོས་ཀྱི་འཁོར་ལོ་བསྐོར་བ་དང་བདེ་སྐྱིད་ཀྱི་ཉི་མ་
ཤར་བར་མཛད་ནས། འཕྲིན་ལས་ཀྱི་སྲོལ་བཟང་བཙུགས། ལོ་ཡག་སྐལ་
བཟང་གི་མེ་ཏོག་བཞད་དོ། །འཇང་གླིང་གཡུལ་འགྱེད་ཀྱི་དུས་ཡུན་ལ་ལོ་
འཁོར་གསུམ་འགྱངས་སོ། །
དགུང་ལོ་སུམ་ཅུ་སོ་དྲུག་བཞེས་པའི་སྐབས་སུ་ལྷ་ཆེན་ཚངས་པ་
དཀར་པོས་ལུང་བསྟན་གནང་བ་ལྟར་ཁོང་གིས་ཧོར་འཇང་གཉིས་ཀྱི་དམག་
དཔུང་གྲངས་མང་གི་སྣ་ཁྲིད་ནས་ལྷོ་མོན་ཡུལ་གྱི་གཡུ་ཐང་ཁྲ་མོར་ཕེབས་
ཏེ་མོན་གྱི་རྒྱལ་པོ་ཤིང་ཁྲི་བཙན་པོ་དམ་ལ་བཏགས་ཤིང་། གླིང་གི་ནོར་
བུ་ལ་མ་ལིང་དྲུག་ཕྱིར་གླིང་གི་གཏེར་ཆེན་གྱི་གྲས་སུ་བཞག མོན་ཡུལ་ཐམས་
ཅད་ལས་དགེ་སྡིག་ཤེས་པའི་ཡུལ་མཆོག་ཏུ་གྱུར་པ་ཞིག་ཏུ་བསྒྱུར་རོ། །
གོང་དུ་བརྗོད་པའི་ནུབ་ཀྱི་བདུད་དང༌། ཤར་གྱི་ཧོར། བྱང་གི་
འཇང༌། ལྷོ་ཡི་མོན་བཅས་བཞི་སྟེ་དེ་ནི་གེ་སར་རྒྱལ་པོ་ཁྲི་ཐོག་ལ་བཞུགས་
རྗེས་ཐོག་མར་བཏུལ་བའི་ཕྱོགས་བཞིའི་དགྲ་ཆེན་བཞི་ཡིན་ནོ། །



དེ་ཡང་དགུང་ལོ་སོ་དགུའི་སྟེང་དུ་གོང་མ་ལྷ་ཡི་ལུང་བསྟན་ཇི་
བཞིན་སྤྱན་རས་གཟིགས་ཀྱི་གནས་མཆོག་སྟེ་རྩེ་པོ་ཏ་ལ་རུ་ལོ་གཅིག་
ཏུ་མཚམས་ལ་བཞུགས། བཤད་པ་ལྟར་ན། གལ་ཏེ་རི་བོ་པོ་ཏ་ལ་རུ་
མཚམས་ལ་མ་བཞུགས་ཚེ། རྫོང་ཆེན་བཅོ་བརྒྱུད་ཀྱི་གྲས་སུ་གཏོགས་པའི་
སྟག་གཟིག་ནོར་གྱི་རྒྱལ་པོའི་རྣམ་ཤེས་དག་པའི་ཞིང་ལ་འདྲེན་ཐབས་མེད་
པ་ཡིན་ཟེར་རོ། །
དགུང་ལོ་བཞི་བཅུ་ཐམ་པ་བཞེས་པའི་སྐབས་སུ་སྟག་གླིང་གཡུལ་
འགྱེད་ཀྱི་མགོ་བརྩམས་ཏེ། སྟག་གཟིག་ནོར་གྱི་རྒྱལ་པོ་དམ་ལ་བཏགས་
ཤིང་། སྟག་གཟིག་ཡུལ་གྱི་གསེར་དངུལ་གཡུ་བྱུར་གྱི་རིན་ཆེན་གཏེར་སྒོ་
ཕྱེ་སྟེ་འཛམ་བུ་གླིང་ལ་བགོ་བཤའ་བརྒྱབ་ནས་དབུལ་ཕྱུག་ཐམས་ཅད་ཀྱི་
འདོད་བློ་ཚིམས་པར་བྱས་སོ། །གཡུལ་འགྱེད་ཀྱི་དུས་ཡུན་ལ་ལོ་གཅིག་དང་
ཕྱེད་ཀ་ལས་མ་འདས་སོ། །
དགུང་ལོ་ཞེ་གཉིས་བཞེས་པའི་དུས་སྐབས་སུ་ཁ་ཆེ་ཡུལ་ལ་ཕེབས་
ཏེ། ཁ་ཆེའི་ཁྲི་བཙན་རྒྱལ་པོ་ཆམ་ལ་ཕབ་ནས་གཡུ་དྲུག་དཀར་ནམ་མཁའི་
མདོག གཡུ་དྲུག་དམར་མེ་ལྕེའི་མདོག གཡུ་དྲུག་སེར་གསེར་གྱི་མདོག་བཅས་
པའི་གཡུ་རྫོང་བླངས་ནས་གླིང་དཀར་སྟོད་ལ་དྲངས་པར་མ་ཟད་སྟོད་རྒྱ་
གར་སྨད་རྒྱ་ནག་བར་དབུས་གཙང་གི་ས་ཆ་ཡོངས་སུ་མ་ལུས་མ་ཆད་པར་
བགོ་བཤའ་བརྒྱབ་ནས་ཡིད་ཚིམས་པར་བྱས་སོ། །གཡུ་རྫོང་ཕབ་པའི་དུས་
ཡུན་ལ་ལོ་འཁོར་གཅིག་ལས་མ་འདས་སོ། །
དགུང་ལོ་ཞེ་གསུམ་བཞེས་པའི་སྟེང་དུ་ལྷོ་ནུབ་སྲིན་པོའི་ཡུལ་ཏེ་
གངས་རི་མི་ནུབ་དར་རྫོང་གི་མི་ནུབ་རྨ་བྱ་རྒྱལ་པོས་བོད་ཀྱི་ཇོ་བོ་རྣམ་
གསུམ་ལ་གསེར་ཞལ་འབུལ་བར་གསེར་ཁྱེར་ཡོང་བའི་གླིང་མི་མང་པོ་ལམ་
77



སྐེད་དུ་བསད་ཅིང་། རིན་ཐང་ཅན་གྱི་གསེར་དག་ཧམ་འཕྲོག་བྱས་པ་
དེ་གླིང་རྗེ་གེ་སར་རྒྱལ་པོ་ཉིད་ཀྱི་དར་ལོང་རྣ་བར་བྱུང་བའི་མོད་ལ། ཁོང་
ཁྲོ་མེ་ལྟར་འབར་ཏེ་མི་ནུབ་སྲིན་པོའི་ཡུལ་ལ་ཆས་ནས་མི་ནུབ་རྨ་བྱ་རྒྱལ་པོ་
དེ་ཆམ་ལ་ཕབ་ཅིང་གོས་རིགས་སྣ་ཚོགས་ཀྱི་དར་རྫོང་བླངས་ཏེ་གངས་ཅན་
བོད་ཀྱི་ལྗོངས་སུ་དྲངས་ནས་དབུལ་ཕྱུག་ཐམས་ཅད་ལ་མང་ཉུང་མེད་པར་
བགོ་བཤའ་བརྒྱབ་བོ། །
དགུང་ལོ་ཞེ་བཞི་བཞེས་པའི་དུས་སྐབས་སུ་ཞང་ཞུང་མུ་ཏིག་རྫོང་
ཕབ་པའི་དུས་ལ་བབ་པས། ཁོང་རིན་པོ་ཆེས་གླིང་དམག་འཛིན་མའི་རྡུལ་
ཕྲན་ལ་འགྲན་པ་ལྟ་བུ་གྲངས་མེད་པའི་སྣ་དྲངས་ཏེ་གཟི་བརྗིད་ཀྱི་འོད་ཟེར་
ཕྱོགས་བཞིར་འཕྲོས་པ་ལྟར་ཞང་ཞུང་ཡུལ་ལ་ཕེབས་ཏེ་སྐད་ཅིག་ཉིད་ལ་
ཞང་ཞུང་རྒྱལ་པོ་ལྷུན་གྲུབ་གྲགས་པ་ལྔ་བའི་ལམ་དུ་དྲངས། ཞང་ཞུང་མུ་
ཏིག་རྫོང་ཕབ་པ་དང་མཉམ་དུ། ཡུལ་དེའི་ལྷ་ཀླུ་གཉན་གསུམ་ཐམས་ཅད་
དཀར་ཕྱོགས་ཀྱི་ལྷར་བསྒྱུར་ཏེ་དམ་པའི་ཆོས་ཀྱི་འཁོར་ལོ་བསྐོར་རོ། །
དགུང་ལོ་ཞེ་དྲུག་བཞེས་པའི་སྐབས་སུ་ཡང་མ་བཞི་དཔོན་པོ་ཁྲོ་ཐུང་
གིས་ཨ་གྲགས་རྒྱལ་པོ་ཉི་མ་རྒྱལ་མཚན་གྱི་སྲས་མོ་ཕྲོགས་ཏེ་གྱོད་སྣ་གླིང་ལ་
དྲངས་པ་ན། རྒྱལ་མཆོག་རིན་པོ་ཆེས་ཨ་གྲགས་གཟི་རྫོང་ཕབ་པའི་དུས་
ལ་བབ་པ་དགོངས་ནས་དམག་དཔུང་གི་ཁ་ལོ་ཨ་གྲགས་ཞེས་པའི་ཡུལ་དུ་
བསྒྱུར་ཏེ་ཨ་གྲགས་ཉི་མ་རྒྱལ་མཚན་དམ་ལ་བཏགས་ཤིང༌། གཟི་སྣ་མི་
གཅིག་ཁྲི་ཚོ་བརྒྱད་བརྒྱ་ཡོད་པ་ཐམས་ཅད་གླིང་དཀར་ཡུལ་ལ་དྲངས་སོ། །
དགུང་ལོ་ཞེ་བདུན་སྟེང་དུ་གྲུ་གུ་གོ་རྫོང་ཕབ་པའི་དུས་སུ་བབ་པ་
ལ། ཁོང་གིས་འཁོར་གསུམ་སྐེད་ལ་བཅིངས་ཏེ་དམག་རྟ་གྲངས་མང་
གི་སྣ་དྲངས་ནས་གྲུ་གུའི་ཡུལ་དུ་ཆས་ཏེ་གྲུ་གུའི་རྒྱལ་པོ་ཐོག་རྒོད་ཅེས་པ་
E



སྐད་ཅིག་ཉིད་ལ་ཆམ་ལ་ཕབ་སྟེ་མཐོང་མ་མྱོང་བའི་གོ་མཚོན་གྱི་གཏེར་སྒོ་
ཐམས་ཅད་ཕྱེ་ནས་གནམ་མཐོའི་གོ་བ་གཤོག་རིང་དང་། ས་མཐའ་རྦབ་
རྡོ་འདྲིལ་ཆེན། མེ་དམར་གློག་གི་འཕྲུལ་མདའ་བཅས་གོ་མཚོན་གྲངས་
ལས་འདས་པ་གླིང་དཀར་སྟོད་ལ་དྲངས་སོ། །
དགུང་ལོ་ཞེ་དགུ་བཞེས་པའི་དུས་སྐབས་སུ་མེ་གླིང་ཡུལ་ལ་ཕེབས་ཏེ་
མེ་གླིང་གསེར་ཁྲི་རྒྱལ་པོ་ཕམ་པར་བཟོས་ནས་གསེར་གྱི་རྫོང་ཆེན་གྱི་གཏེར་
སྒོ་ཕྱེ་ནས་གསེར་སྣ་མི་གཅིག་པ་མང་པོ་ཕྱིར་བཏོན་པར་མ་ཟད། གསེར་
གྱི་ཁྲབ་རྨོག་འཁོར་གསུམ་དང་གསེར་གྱི་ཇོ་བོ་ར་མ་ལ་སོགས་པ་གླིང་དཀར་
ཡུལ་ལ་དྲངས་སོ། །གཡུལ་འགྱེད་ཀྱི་དུས་ཡུན་ལ་ལོ་གཅིག་དང་ཟླ་ཕྱེད་
འདས་སོ། །
དགུང་ལོ་ང་གཅིག་བཞེས་པའི་དུས་སུ་སྨུག་གུ་དྲེལ་རྫོང་ཡུལ་ལ་ཆས་
ཏེ་སྨུག་གུ་ཉི་མ་བཙན་རྒྱལ་ཕམ་པར་བཏང་ནས་དྲེལ་གྱི་རྫོང་ཆེན་ཕབ་སྟེ་
རྒྱ་དྲེལ་དཔའ་བོ་ཁ་ཁྲ། སོག་དྲིལ་མེ་རི་དམར་པོ། བོད་དྲེལ་རྣ་འབྱོག་རྩེ་
བཞི་དག་གངས་ཅན་བོད་ཀྱི་ལྗོངས་སུ་དྲངས་ཏེ་དྲེལ་རྒྱུད་ཡོངས་སུ་དར་
བར་བཅུག་པ་ལས་གཞན། སྨུག་གུ་ཡུལ་གྱི་སྲས་མོ་ལྷ་ལྕམ་མེ་ཏོག་ཀྱང་
གླིང་ལ་གདན་འདྲེན་ཞུས་སོ། །
དགུང་ལོ་ང་གཉིས་བཞེས་པའི་སྐབས་སུ་སོག་པོ་མེ་རི་ཐོག་རྫོང་
ཕབ་སྟེ། སོག་པོའི་རྒྱལ་པོ་ཉི་མ་ལྷུན་གྲུབ་དམ་ལ་བཏགས་ཤིང་མེ་རི་ཐོག་
རྫོང་གི་གཏེར་སྒོ་ཕྱེ་ནས་ཐོག་གི་སྐྱོགས་རྡོ་ཆིག་ཁྲི་བདུན་སྟོང་དང་། ཐོག་
མདའ་མེ་དམར་རོང་འཇོམས་བཞི་བརྒྱ་བཅས་བླངས་ཏེ་གླིང་དཀར་སྟོད་
ལ་དྲངས། ཐོག་རྫོང་ཕབ་པའི་དུས་ཡུན་ལ་ལོ་གཅིག་དང་ཟླ་གཅིག་འདས་
སོ། །
19



དགུང་ལོ་ང་གསུམ་སྟེང་དུ་སྟོད་མངའ་རིས་ཡུལ་གྱི་གསེར་རྫོང་ཆེན་
པོ་ཕབ། མངའ་རིས་བྲག་རི་རྒྱལ་པོ་ཆམ་ལ་ཕབ་ཅིང་། གསེར་གྱི་ཤཱཀྱ་
ཐུབ་པ་རང་བྱོན་ཕྱིར་བཏོན་ཏེ་ཁ་བ་རི་བའི་ལྗོངས་ཀྱི་གླིང་དཀར་སྟོད་ལ་
གདན་འདྲེན་ཞུས། དུས་སྐབས་དེ་ནས་བཟུང་ལྷོ་འཛམ་བུ་གླིང་ལ་བདེ་
སྐྱིད་ཀྱི་ཉི་མ་ཤར་ཞིང་ཟས་གོས་ལྷུན་གྱིས་གྲུབ་པའི་རྫོགས་ལྡན་གྱི་སྐལ་བ་
ལྡན་པར་གྱུར་ཏོ། །མངའ་རིས་གསེར་རྫོང་ཕབ་པའི་དུས་ཡུན་ལ་ལོ་གཅིག་
དང་ཕྱེད་ཀ་འདས་པ་ལགས།
དགུང་ལོ་ང་ལྔ་བཞེས་པའི་དུས་སུ་གངས་རིའི་ཤེལ་རྫོང་ཕབ། རྒྱལ་
པོ་གངས་དཀར་བཙན་བདུད་ཡ་མེད་ཕམ་པར་བཟོས། རིན་ཆེན་ཆུ་ཤེལ་
མེ་ཤེལ་ལ་སོགས་གྲངས་མང་དང་ཤེལ་གྱི་ཁྲབ་རྨོག་བཞི་བརྒྱ་ལྔ་བཅུ་སོགས་
ཁ་བའི་ལྗོངས་འདིར་དྲངས་ཏེ་ཤེལ་མེད་པ་ནས་ཡོད་པར་གྱུར་ཏོ། །
དགུང་ལོ་ང་དྲུག་བཞེས་པའི་དུས་སུ་ལྷོ་ནུབ་ཡུལ་གྱི་ཙ་རི་སྨན་རྫོང་
ཕབ་པར་ཆོས་ཏེ་ཙ་རི་རྒྱལ་པོ་དབང་ཆེན་སྟོབས་ཀྱི་གྲགས་པ་ཕམ་པར་
བརྒྱབ་སྟེ་ནད་བརྒྱ་འཛོམས་པའི་སྨན། བཟང་དྲུག་བདུད་རྩིའི་སྨན། ལོ་
བརྒྱ་ཐུབ་པའི་སྨན་བཅས་སྨན་སྣ་མང་པོ་གངས་ཅན་བོད་དུ་དྲངས་ཏེ་ནད་
རིགས་བཞི་བརྒྱ་རྩ་བཞི་འཇོམས་པའི་གཉན་པོ་དབང་དུ་ཐོབ་བོ། །སྨན་རྫོང་
ཕབ་པའི་དུས་ཡུན་ལ་ལོ་འཁོར་གཉིས་ཙམ་ལས་མ་འདས།
དགུང་ལོ་ང་བརྒྱད་བཞེས་པའི་སྟེང་དུ་བྱེ་རིའི་བྱུར་རྫོང་ཕབ། བྱེ་
རིའི་སྟག་རྩེ་རྒྱལ་པོ་ཕམ་པར་བཟོས། བྱུ་རུའི་ཚེ་དཔག་མེད་མགོན་དང་
བྱུ་རུའི་རྟ་མགྲིན་དམར་པོ། བྱུར་དཀར་གངས་ལ་ཉི་ཤར། བྱུར་དམར་
མེ་སྟག་རང་ཤར་ལ་སོགས་པ་ཕྱིར་བཏོན་ནས་གངས་ཅན་ལྗོངས་སུ་དྲངས་
པས་བྱུ་རུ་རིན་པོ་ཆེའི་རྒྱན་སྤྲས་པའི་སྲོལ་ཆགས་སོ། །བྱུར་རྫོང་ཕབ་པའི་
3g



དུས་ཡུན་ལ་ལོ་འཁོར་གསུམ་འདས་པ་ལགས།
དགུང་ལོ་རེ་གཅིག་བཞེས་པའི་སྐབས་སུ་རྒྱ་ནག་ང་རྫོང་ཕབ་པའི་
དུས་ལ་བབ་པར་བརྟེན། ཁོང་རིན་པོ་ཆེས་དཔའ་རྟུལ་མང་པོའི་སྣ་དྲངས་
ཏེ་སྨད་རྒྱ་ནག་ཡུལ་ལ་ཕེབས་ནས་རྒྱ་ཁྲི་སྟག་བདུད་རྒྱལ་པོ་ཆམ་ལ་ཕབ་
ཅིང་རྒྱ་ཇ་མེ་ཏོག་ཡོངས་འཛིན་དང་རྒྱ་ཇ་བཀྲ་ཤིས་ཟླ་བ། རྒྱ་ཇ་ཁུ་བྱུག་
སྟོང་ལྡན། ཇ་འབྲུ་ཁྱུང་གི་སྒོ་ང་ལ་སོགས་གླིང་དཀར་སྟོད་ལ་དྲངས་པས་
རྒྱ་ཇ་བཞེས་པའི་གོམས་སྲོལ་ཆགས་སོ། །ཇ་རྫོང་ཕབ་པའི་དུས་ཡུན་ལ་ཕལ་
ཆེར་ལོ་གཉིས་འདས་སོང་ཟེར།
དགུང་ལོ་རེ་གསུམ་བཞེས་པའི་སྐབས་སུ་ཁོང་གི་དགོངས་པར་གཡུལ་
འགྱེད་མང་པོ་དང་རྫོང་ཆེན་གང་མང་ཕབ་པའི་སྐབས་སུ་སེམས་ཅན་གྲངས་
མང་གི་ཚེ་སྲོག་ལ་གནོད་པ་བསྐྱལ་བས་ད་ནི་སྡིག་སྒྲིབ་བཤགས་པའི་སླད་དུ་
མཚམས་ལ་བཞུགས་ན་ལེགས་བསམས་ནས་ཤར་ཙོང་ཁ་ར་བའི་གཟིམ་ཆུང་
བཀྲ་ཤིས་རྟགས་བརྒྱུད་དུ་སྐུ་མཚམས་ལ་ལོ་གཅིག་བཞུགས་སོ། །
དགུང་ལོ་རེ་བཞི་བཞེས་པའི་སྟེང་དུ་དུང་དཀར་སྟག་ རྫོང་
ཕབ། དུང་དཀར་རྒྱལ་པོ་སྟག་ཐུབ་བཙན་པོ་ཕམ་པར་བཟོས། དུང་
ཁྲབ་ཉི་མ་རང་ཤར་དགུ་བརྒྱ་དྲུག་ཅུ་དང་དུང་མདའ་དགུ་སྟོང་བརྒྱད་
བརྒྱ། དུང་ཞགས་ཁམས་གསུམ་རང་འགུག དུང ་གི་སེང་གེའི་རལ་
བ། དུང་གི་སྒྲོལ་མ་རང་བྱོན་ལ་སོགས་བླངས་ཏེ། བོད་ཁ་བ་ཅན་གྱི་
ལྗོངས་སུ་དྲངས་སོ། །དུང་རྫོང་ཕབ་པའི་དུས་ཡུན་ལ་ལོ་འཁོར་གསུམ་འདས་
པ་ལགས།
དགུང་ལོ་རེ་བདུན་བཞེས་པའི་སྐབས་སུ་རྒྱ་གར་ཡུལ་གྱི་ཆོས་རྫོང་
ཕབ། རྒྱལ་པོ་ཆོས་ལུང་ཉི་མ་རང་ཤར་དམ་ལ་བཏགས། གསེར་འབུམ་ཉི་



མ་ཤར་འདྲ་དང་དངུལ་འབུམ་ཟླ་བ་ཚེས་འདྲ། གཡུ་འབུམ་རྒྱ་མཚོ་འཁྱིལ་
འདུའི་ཆོས་དམ་པའི་པོ་ཏི་ཁྲི་འབུམ་གྲངས་མང་གངས་ཅན་བོད་ཀྱི་ལྗོངས་
འདི་རུ་དྲངས་ཏེ། འཛིན་མའི་ཁྱོན་ཡོངས་སུ་དམ་པའི་ཆོས་ཀྱི་འཁོར་ལོ་
བསྐོར་ནས་སེམས་ཅན་ཀུན་གྱི་སྡུག་བསྔལ་མཐའ་དག་རང་ཤུགས་སུ་སེལ་
བ་དང་ཆབས་ཅིག་ཕན་ཞིང་བདེ་བའི་རྫོགས་ལྡན་གྱི་དུས་གསར་བ་ཞིག་
ཤར་རོ། །
དགུང་ལོ་རེ་བརྒྱད་བཞེས་པའི་སྟེང་དུ་ལྷོ་ཕྱོགས་ཡུལ་གྱི་བལ་བོའི་
འབྲས་རྫོང་ཕབ། རྒྱལ་པོ་བལ་རི་བཙན་པོ་ཆམ་ལ་ཕབ། འབྲས་དཀར་
ཁྱུང་གི་སྒོ་ང་། འབྲས་དམར་མུ་ཏིག་གི་གཟུགས་བརྙན་ཅན། འབྲས་
དཀར་སེར་རྒྱ་མཚོ་འཁྱིལ་བ་ལྟ་བུ་བཏོན་ཏེ་བོད་གངས་ཅན་ཡུལ་ལ་དྲངས་
ནས་འབྲས་ཟ་བའི་སྲོལ་ཆགས་སོ། །འབྲས་རྫོང་ཕབ་པའི་དུས་ཡུན་ལ་ལོ་
གཅིག་ལས་མ་འདས་སོ། །
དགུང་ལོ་རེ་དགུ་བཞེས་པའི་སྐབས་སུ་བྷེ་རའི་ཡུལ་གྱི་ལུག་རྫོང་
ཕབ། བྷེ་རའི་ཁྱུང་ཁྲི་རྒྱལ་པོ་དམ་ལ་བཏགས། ལྷ་ལུག་ག་བ་རྭ་རིང་
དང་། གཉན་ལུག་དམར་པོའི་ཚོས་ཅན། ཀླུ་ལུག་ཁྱུང་གི་སྒོ་ང་། ལུག་
དཀར་ནག་ཁྲ་གསུམ་དབྱེར་གྱི་མེ་ཏོག་འདྲ་བ་ཐམས་ཅད་མ་ལུས་པར་
གངས་ཅན་བོད་ཀྱི་ལྗོངས་སུ་དྲངས་ཏེ་གཡང་དཀར་ལུག་གི་རྒྱུད་བཟང་
དར་བར་བྱས་སོ། །
གོང་དུ་བརྗོད་ཟིན་པ་རྣམས་ནི་གླིང་རྗེ་གེ་སར་རྒྱལ་པོས་རྫོང་ཆེན་
བཅོ་བརྒྱད་ཀྱི་གཏེར་སྒོ་ཕྱེ་སྟེ་རིན་ཆེན་གཏེར་གཡང་མ་ལུས་པ་གངས་ཅན་
བོད་ཀྱི་ཡུལ་ལ་དྲངས་པའི་ལོ་རྒྱུས་བསྡུས་པ་ལགས།
དེ་ཡང་སྐྱེས་མཆོག་ནོར་བུ་དགྲ་འདུལ་ཁོང་གིས་དགུང་ལོ་རེ་དགུ་



ནས་བརྒྱད་ཅུའི་བར་དུ་རྫོང་ཕྲན་སུམ་ཅུ་དང་རྫོང་ཆུང་གྲངས་མེད་ཡོངས་
རྫོགས་ཕབ་སྟེ་ཚར་དགོས་པར་དགོངས་ནས། ལྷ་ཀླུ་གཉན་གསུམ་ལ་
མཆོད་བཀུར་དང་གསོལ་འདེབས་མང་པོ་མཛད་པར་བརྟེན། གོང་མ་ལྷ་ཡིས་
སྡོངས་གྲོགས་མཛད་དེ་བགྲང་བྱ་བཅུ་ལྷག་ཅིག་གི་རིང་ལ་རྫོང་ཕྲན་ཏེ་ཐོག་
གླིང་གཡུལ་འགྱེད་དང་སོག་ཕྱི་གླིང་གསེར་རྫོང་། པོ་རི་གཟི་རྫོང་།ཕྱི་གླིང་
ཁྲབ་རྫོང་། སྨར་ཁམས་བྱུ་རུའི་རྫོང་། སྡེ་དགེ་ཆོས་རྫོང༌། ཁྱུང་ཆེན་
སྒྲོ་རྫོང་། སྤྱི་དཔོན་ཤེལ་རྫོང་། སྒ་སྡེ་ཁྲོ་རྫོང་། རྒྱ་ཚའི་དངུལ་ཆུ་ཁྲོ་
རྫོང་། གོ་གུ་ཁྱི་རྫོང་། ཨ་སྟག་ཤ་རྫོང་། ལི་ཁྲིའི་རྟ་རྫོང་།སྲིན་མོའི་ར་
རྫོང་། བལ་བོའི་ལུག་རྫོང་། ཨ་བསེ་འབྲི་རྫོང་། ཞང་ཞུང་སྨན་རྫོང་། རྒྱ་
ཚའི་གྲི་རྫོང༌། འདན་མའི་མདའ་རྫོང་། ཁྲོ་ཐུང་ལྕགས་རྫོང་སོགས་
ཕབ་པ་དང༌། ཕྱི་གླིང་གཡུལ་འགྱེད་ལ་སོགས་པའི་དུས་མཚུངས་སུ་རྫོང་
ཆུང་གྲངས་མེད་བླངས་ཏེ། གངས་ཅན་ཡུལ་གྱི་གླིང་དཀར་སྟོད་ལ་སྔར་
མེད་པའི་རིན་ཆེན་གཏེར་རྫས་ཐམས་ཅད་གང་འདོད་བཞིན་དྲངས་པས་
རྒྱུ་འབྱོར་བ་ཕུན་སུམ་ཚོགས་ཤིང་སྟོབས་མངའ་ཐང་ཀུན་ལས་མཆོག་པའི་
ཞིང་ཁམས་ཤིན་ཏུ་འཛོམས་པོ་ཞིག་ཏུ་གྱུར་ཏོ། །ཁོང་གེ་སར་རིན་པོ་ཆེ་
དགུང་ལོ་གྱ་བདུན་བཞེས་པའི་སྐབས་སུ་འཇིག་རྟེན་ཁམས་ཀྱི་ལྷ་སྲིན་སྡེ་
བརྒྱུད་མ་ལུས་པ་དམ་ལ་བཏགས་ཏེ། གངས་ཅན་གྱི་ཡུལ་འདིར་ཅི་མཁོ་
ཅི་དགོས་ཐམས་ཅད་བསྐྲུན་ནས། འབངས་མི་ཀུན་ལ་གཉའ་གནོན་མེད་
པ་དང་སྡུག་བསྔལ་མེད་པ། ཟས་གོས་ཕུན་སུམ་ཚོགས་པའི་ཡུལ་ཁམས་
འཛོམས་པོ་ལྷ་ཡུལ་ཁམས་དང་ཁྱད་པར་མ་མཆིས་པ་ཞིག་ཏུ་བཀོད་པའི་ཚེ་
ན། གོང་མ་ལྷ་ཡི་ལུང་བསྟན་ཇི་བཞིན་མགོ་ནག་བོད་ཀྱི་རྒྱལ་པོར་སྲས་
དགྲ་ལྷ་རྩེ་རྒྱལ་བསྐོས་ཏེ་རྗེས་ཕྱོགས་ཀྱི་ལས་དོན་མ་ལུས་པ་གླིང་དཀར་ལྷ་སྡེ་
མྱི



ཡོངས་ཀྱི་མདུན་སར་ཁོང་ལ་ངོ་སྤྲོད་མཛད་རྗེས་སྟེང་ཕྱོགས་ལྷ་ཡུལ་ཁམས་
སུ་སྐུ་ཕེབས་སོ། ། །
སྤྱིར་གླིང་རྗེ་གེ་སར་རྒྱལ་པོའི་སྐྱེས་རབས་ལོ་རྒྱུས་འཁྲུལ་མེད་
འཛོམས་པོ་ཞིག་འབྲི་བ་ལ་ཟུར་ལྟའི་དཔྱད་གཞིའི་ཡིག་ཆ་དང་བློ་གཏད་
ཆོག་པའི་སྒྲུང་མཁན་དག་ཧ་ཅང་དཀོན་པོ་ཡིན་པས་ཡིད་བཞིན་དུ་འགྲུབ་
ཐབས་མེད་པ་ཞིག་ལགས་ནའང༌། ཁོ་བོས་དུས་ཡུན་ཅུང་རིང་པོའི་ནང་དུ་
ཕྱོགས་བཞི་མཚམས་བརྒྱད་ཀྱི་མཐུན་རྐྱེན་གང་ལེགས་བསྒྲིགས་པ་དང་གང་
ནུས་ཀྱིས་ཞིབ་འཇུག་བྱས་པར་བརྟེན། གེ་སར་མཆོག་གི་སྐྱེས་རབས་ལོ་
རྒྱུས་བརྗོད་པའི་རྩོམ་ཡིག་འདི་ཞིབ་འཇུག་པ་རྣམས་ལ་དཔྱད་གཞིའི་ཡིག་
ཆའི་ཚུལ་དུ་ཕུལ་བ་མ་གཏོགས་ཞིབ་འཇུག་གི་འཁྲུལ་མེད་ཆེད་རྩོམ་ཞིག་
ཡིན་པའི་ངེས་པ་མེད་པས་ཁྱེད་རྣམ་དཔྱོད་ཀྱི་བློ་གྲོས་མཁའ་བཞིན་ཡངས་
པའི་མཁས་པ་ཐམས་ཅད་ཀྱིས་དགོངས་འཆར་དོགས་སྣང་མ་མཆིས་པར་
གནང་བར་མཛོད། །
བཞི།
གླིང་སེང་ལྕམ་འབྲུག་མོའི་སྐྱེས་རབས་ལོ་རྒྱུས།
སེང་ལྕམ་འབྲུག་མོ་ནི་གླིང་གི་མི་གྲགས་ཨ་དཀར་བྱང་གི་བུ་ཚེ་བ་སྐུ་
ལོ་སྟོན་པ་རྒྱལ་མཚན་དང་གཙང་གི་སྲས་མོ་སྟོང་ཉིད་ལྕམ་གཉིས་ཀྱི་རྒྱུད་
ལ་སྐུ་འཁྲུངས་པ་དང། གླིང་རྗེ་གེ་སར་རྒྱལ་པོའི་བཙུན་མོ། གླིང་
གི་དྭངས་སྨན་མཆེད་བདུན་གྱི་གཙོ་མོ་བཅས་ཡིན། ཁོ་མོའི་འཁྲུངས་ཡུལ་
ནི《འཁྲུངས་གླིང་མེ་ཏོག་ར་བ》ལས། སྐྱེ་ལོ་སྔོ་ལོ་གྲོ་ལོ་གསུམ། མཚོ་སྐྱ་
རེངས་ཁ་རུ་སྐྱ་ལོ་བསྡད། མཚོ་སྔོ་རེངས་ཁ་རུ་སྔོ་ལོ་བསྡད། མཚོ་གྲོ་
84



རེངས་ཁ་རུ་གྲོ་ལོ་བསྡད་ཟེར་བ་བཞིན། ད་ལྟའི་མགོ་ལོག་རྨ་སྟོད་རྫོང་
གི་ཁོངས་སུ་གཏོགས་པའི་མཚོ་སྐྱ་རེངས་ཁ་ཡིན་ཞིང། ཡུལ་དེ་རུ་སྐྱ་ལོའི་
མཁར་ཡིན་ཟེར་བའི་མཁར་ཤུལ་རྙིང་བ་ཞིག་ཀྱང་ཡོད། ཁོ་མོའི་མཚན་
ལ་སེང་ལྕམ་འབྲུག་མོ་ཐོགས་དོན་ཡང་སྒྲུང་དཔེ་རུ་འདི་ལྟར་བྲིས་འདུག་
སྟེ། ང་སེང་ལྕམ་འབྲུག་མོ་ཐོགས་དོན་དེ། །དབྱར་ལ་མ་སྐྱེས་དགུན་ལ་
སྐྱེས། །དགུན་སྟག་ཡོས་གཉིས་ཀྱི་བར་སྒང་དུ། །སེར་མོ་སྐྱ་དེ་འཁྲུངས་
ཞོགས་དེར། །ཨ་སྔོན་དགུང་ནས་འབྲུག་ཅིག་གྲགས། །དོག་མོ་ས་ནས་ལྕམ་
གཅིག་སྐྱེས། །དཀར་ཡག་གངས་ལ་སེང་གེ་འགྱིང་། །སེང་ལྕམ་འབྲུག་མོ་དེ་
ནས་ཐོགས་ཞེས་མིང་གི་བྱུང་བ་གསལ་བོར་བརྗོད་ཡོད། ཁོ་མོ་སྐྱེས་པ་
ནས་གཞུང་རྒྱུད་དྲང་བ་སྨྱུག་མ་དང་། བློ་ཁོག་ཡངས་པ་མདའ་སྒོ། བློ་
རྩེ་རྣོ་བ་མདེའུ་དང་མཚུངས་ལ། ལང་ཚོ་དབྱར་གྱི་དཔལ་ལ་འགྲན་པ་
དང་གཟུགས་བྱད་རི་མོར་བྲིས་པ་དང་ཁྱད་མ་མཆིས། དེར་ཡང་སྒྲུང་དཔེ་
ལས་འདི་ལྟར་ཞིབ་འབྲི་བྱས་འདུག་སྟེ། ཁྱོད་འདྲའི་ན་ཆུང་མཚར་མོ་ཞིག །
བོད་མ་བརྒྱའི་རུམ་ནས་སྐྱེ་ཚུལ་མེད། །དེ་སྐྱེས་ཀྱང་ཁྱོད་འདྲ་འོང་ལུགས་
མེད། །ཁྱོད་སྒྲོལ་མ་དཀར་མོའི་སྐྱེས་མཐའ་ཡིན། །ཁ་ཕར་འཁོར་སྐྲ་མཛེས་རྒྱན་
ཡག་མ། །ཁ་ཚུར་འཁོར་འཇའ་རིས་མདངས་ལྡན་མ། །འགྲོས་ཕར་འགྲོ་གོམ་
པ་རྟ་བརྒྱ་རི། །མ་མཁའ་འགྲོས་གར་སྟབས་བསྒྱུར་བ་འདྲ། །ཚུར་འོང་ལུགས་
སྨུག་པོ་དྲེལ་བརྒྱ་རི། །ལྷ་རིག་འཛིན་རྩེ་བྲོ་འཁྱུག་པ་འདྲ། །ཉམས་དགའ་བའི་
རྩེ་ལུགས་མཛོ་བརྒྱ་རི། །མི་གཞན་ཡིད་འཕྲོག་པའི་ལྕགས་ཀྱུ་འདྲ། །སོ་འཛུམ་
དཀར་བསྟན་ན་ལུག་བརྒྱ་རི། །ཤེལ་མུ་ཏིག་ཕྲེང་ཆུང་བསྒྲིགས་པ་འདྲ། །ལྷའི་
བུ་མོ་མི་ཡུལ་འོངས་པ་འདྲ། །ཞེས་སེང་ལྕམ་འབྲུག་མོའི་མཛེས་ཤིང་སྡུག་
པའི་བཞིན་རས་དང་ཉམས་འགྱུར། གཞན་དང་མི་མཚུངས་པའི་ཁྱད་ཆོས་
83



སོགས་གསལ་བོར་བཀོད་ཡོད་དོ། །
དེར་ཡང་ཁོ་མོས་ཧོར་གླིང་གཡུལ་འགྱེད་ཀྱི་སྐབས་སུ་ཡང་ཧོར་གུར་
དཀར་རྒྱལ་པོ་གཙོ་བྱས་པའི་ཧོར་དམག་ཁྲི་སྟོང་མང་པོས་གདུག་རྩུབ་ཆེན་
པོས་གླིང་དཀར་སྟོད་ལ་བཙན་འཛུལ་ཅི་འདྲ་བྱས་ཀྱང་བློ་སེམས་འགྱུར་བ་
མེད་པར་གླིང་དམག་ཁྲིད་དེ་དཀའ་ངལ་ཆེན་པོས་ཧོར་དམག་ལ་འགོག་
རྒོལ་ཡང་ཡང་བྱས། གླིང་གི་ཇ་མཁར་རིང་མོ་ཧོར་ལ་ཤོར་རྗེས་གླིང་གི་
འབངས་མི་ཐམས་ཅད་བདེ་བའི་སླད་དུ། ཁོ་མོ་གཅིག་པུ་འཇིགས་སྐྲག་
ཅི་ཡང་མེད་པར་ཧོར་གྱི་དམག་སྒར་དུ་སོང་ནས་ཞི་མཐུན་ཡོང་རྒྱུའི་རེ་བ་
བཏོན་ཡང་མ་ཕན་པར། མོ་རང་ཧོར་ཡུལ་དུ་ཡུན་རིང་འདུག་དགོས་པ་བྱུང་
ཡང་གླིང་སྡེའི་ཆེ་ཆུང་རྒན་གཞོན་ཐམས་ཅད་རྟག་ཏུ་དྲན་པ་དང་། ཁྱད་
པར་དུ་གླིང་རྗེ་གེ་སར་རྒྱལ་པོ་བདུད་ཡུལ་ནས་ལམ་སང་ཕེབས་ཡོང་བར་
ལྟོགས་པས་ཟས་དང་སྐོམ་པས་ཆུ་འདོད་པ་ཇི་བཞིན་རེ་སྒུག་བྱས། ཧོར་
རྒྱལ་གུར་དཀར་སོགས་འདུལ་བའི་དུས་སུའང་གེ་སར་རྒྱལ་པོ་ལ་མངོན་ལྐོག་
གཉིས་ནས་རྒྱབ་རོགས་མང་པོ་བགྱིས་མྱོང་། ཧོར་རྒྱལ་ཕམ་རྗེས་འབྲུག་
མོ་དང་གེ་སར་གཉིས་ལྷན་དུ་འབྱོར་ཞིང་ཁོང་གཉིས་ཀྱི་བརྩེ་དུང་ནི་སྔར་
བཞིན་རི་རབ་ལས་དཔངས་མཐོ་ཞིང་རྒྱ་མཚོ་ལས་གཏིང་ཟབ་པ་ཞིག་
ལགས། དེར་མ་ཟད་ད་དུང་གེ་སར་རྒྱལ་པོས་ཕྱོགས་བཞིའི་དགྲ་བཞི་དང་
རྫོང་ཆེན་བཅོ་བརྒྱད་རེ་རེ་བཞིན་ཆམ་ལ་འབེབས་པའི་དུས་སུའང་། འབྲུག་
མོས་གང་ནུས་ཀྱིས་རོགས་འདེགས་བསམ་གྱིས་མི་ཁྱབ་པ་གནང་མྱོང་། ཡིན་
ན་ཡང་སྒྲུང་དཔེ་དང་ངག་རྒྱུན་ལ་ལར་སེང་ལྕམ་འབྲུག་མོར་ཧོར་ནས་བྱིས་
པ་ཞིག་སྐྱེས་ཤིང་མིང་ལ་བུ་རྩེ་རྒོད་ཟེར་ཞེས་པ་ཡང་ཡོད་དོ། །
འོ་ན་འབྲུག་མོ་དང་ཇོ་རུ་གཉིས་ཀྱིས་ཐོག་མར་ཇི་ལྟར་ངོ་ཤེས་པའམ་
A6



ཡང་ན་ཇི་ལྟར་ཐོག་མའི་བརྩེ་དུང་ཆགས་པ་ཡིན་ཞེ་ན། འདིར་ཡིད་
སེམས་འགུག་པའི་གཏམ་རྒྱུད་ངོ་མཚར་བ་ཞིག་འདུག་པ་འདི་ལྟ་སྟེ། དེ་
ཡང་ལྡོང་ཁུ་བོ་སྤྱི་དཔོན་རྒྱལ་པོ་དེས། ཇོ་རུ་གདན་འདྲེན་ལ་འབྲུག་
མོ་མ་སོང་ཐབས་མེད་དུ་མཁྱེན་ནས། དཔའ་རྒྱ་ཚ་དང་བློན་འདན་
མ་གཉིས་ལ། ད་ལན་རྨ་སྨད་དུ་ལྷ་སྲས་ཇོ་རུ་གདན་འདྲེན་པར། ང་
སྤྱི་དཔོན་དང་ཡབ་སེང་བློན་སོགས་སོང་ཀྱང་ཆོག་མོད། འོན་ཏེ་ལྷའི་
ལུང་བསྟན་ལ་ཇོ་རུའི་རྟེན་འབྲེལ་འཕྲིན་ལས་ཀྱི་སྒོ་འབྱེད་ལ་སེང་ལྕམ་
འབྲུག་མོ་མ་སོང་ཐབས་མེད་ཡིན་པས་ཁྱེད་གཉིས་སྐྱ་ལོའི་མཚེར་ས་གོང་
མར་སོང་ལ། འབྲུག་མོ་ལ་ཇོ་རུ་མ་ལོན་ན་མི་ཆོག་ཅེས་ཤོད་གསུངས་པ་
བཞིན། འབུམ་པའི་ཞལ་ལུ་དཀར་པོ་དཔོན་བློན་གཉིས་སྐྱ་ལོའི་མཚེར་
ས་གོང་མའི་སྐྱ་ལོ་སྟོན་པ་རྒྱལ་མཚན་གྱི་རུ་ཐོག་ཏུ་ཕེབས་ཏེ་གསུང་གླེང་
ཞིབ་རྒྱས་མཛད་མཐར་འབུམ་པའི་ཞལ་ལུ་དཀར་པོས་སེང་ལྕམ་འབྲུག་མོ་
ལ་ཇོ་རུ་གདན་འདྲེན་ལ་འགྲོ་དགོས་ལུགས་ཀྱི་གཏམ་སྨྲས། སྐྱ་ལོ་སྟོན་
པ་རྒྱལ་མཚན་དང་འབྲུག་མོ་བཅས་ནས་གདན་འདྲེན་ལ་འགྲོ་རྒྱུ་ཁས་ལེན་
བྱས། ཞལ་དཀར་དཔོན་བློན་ཕྱིར་ཕེབས། དེ་ནས་སྐྱ་ལོའི་སེང་ལྕམ་
འབྲུག་མོ་དེ། སྒྲོལ་མ་དཀར་མོའི་རྣམ་སྤྲུལ། རིག་པ་བཟང་ཞིང་གཡོ་སྒྱུ་
མེད་པ། བློ་རྣོ་ཞིང་ཤེས་རབ་གསལ་བ། སྙིང་གཏད་ཀྱི་གྲོགས་ལ་བསླུ་
བ་མེད་པས་ཡིད་བརྟན་འཕེར་བ། དམ་བཅའ་བརྟན་ཞིང་སྙིང་སྟོབས་
ཆེ་བ། འདོད་པ་ཆུང་ཞིང་ངོ་ཚ་དང་ལྡན་པ། ལུས་ནི་མཉེན་ལྕག་སྨྱུག་
མ་འདྲ་བ། བཞིན་མདངས་པད་དཀར་ཟླ་བ་འཆར་འདྲ། མཁུར་ཚོས་
དམར་བ་ལི་ཁྲི་བྱུགས་འདྲ། རིང་ཐུང་འཚམས་པས་ལྟ་ན་སྡུག་པ། དབུ་
སྐྱ་གནག་སྣུམ་སྐུ་རྒྱབ་ཁེབས་པ། སྤྱན་དཀྱུས་རིང་ཞིང་སྤྱན་འབྲས་གསལ་



བ། ཚེམས་ཐགས་བཟང་ཞིང་ཚེམས་མདོག་དཀར་བ། ཤ་རྩ་འཇམ་ཞིང་
དྲོ་གྲང་འཚམ་པ། མཆུ་ལ་པདྨའི་རི་མོ་བཀྲ་བ། ལྗགས་སྟེང་ཨཱཡིག་
དཀར་པོས་བརྒྱན་པ། གསུང་སྐད་སྙན་ཞིང་སྨྲ་བརྗོད་མཁས་པ། ཀུན་
དང་མཐུན་ཞིང་སྒྱུར་སླ་བ་སོགས། གཞོན་ནུ་མའི་ཡོན་ཏན་མ་ལུས་པས་ཉེ་
བར་མཛེས་ཤིང༌། འདོད་པའི་སྒྱུ་རྩལ་ལ་མཁས་པ། ཅི་ལ་བསམས་ཀྱང་
སྐྱོན་དང་བྲལ་བ། གང་དུ་བལྟས་ཀྱང་ཡིད་དུ་འོང་བ་དེས། གཡས་སྐྲ་
གཡས་སུ་ཤད། གཡོན་སྐྲ་གཡོན་དུ་ཤད། རྩེ་ལུ་ཁྱུང་གཤོག་བརྒྱངས་འདྲ།
སྐྲ་ལེབ་ཆེན་མི་འཕར་གོང་གནོན་ལ། སྤོས་ཤེལ་འཛམ་གླིང་གཡས་བཞག
ལན་ཆུང་མི་འཕར་གོང་གནོན་ལ། གཡུ་བྱུ་རུའི་ལན་ཚར་རིང་མོ་བཏགས།
ཁྲ་བོའི་གཟི་ཞགས་རིང་མོ་ལ། དམར་པོ་བྱུ་རུའི་རྒྱན་ཆ་སྤྲས། སྔོན་པོ་
གཡུ་ཡི་ཕྲེང་བ། པདྨ་རཱ་གའི་གའུ། ཨིནྡྲ་ནཱི་ལའི་གདུ་བུ། གསེར་མགུལ་
ཉི་མ་རང་ཤར། སུམ་ཐུ་སྨེ་བ་དགུ་བརྩེགས། དར་ལྷམ་འཇའ་རིས་
སུམ་བརྩེགས་སོགས། དར་གོས་ནོར་བུའི་རྒྱན་གྱིས་བརྒྱན་པ། གསལ་
ཉི་ཟླ་ཡིན་ཡང་མོག་པོར་བྱེད་ལེ། ལྷ་དྲང་སྲོང་ཡིན་ཡང་འདོད་པ་སློང་ལེ།
བཀྲག་པདྨ་ཡིན་ཡང་མདངས་འོད་འཕྲོག་ལེ། དགྲ་འཆི་བདག་ཡིན་ཡང་
ཅི་གསུངས་སྒྲུབ་ལེ་ཞིག་བྱས་ཏེ་རྟ་གྲོ་སྨུག་ཁྱུང་རུ་ལ་ཞོན་ནས་ཆས་ཀ་ཁུར་
ཏེ་རྨ་སྨད་ཡུལ་དུ་ཆས་སོ། །དུས་དེར་འགོག་མོའི་ལྷ་སྲས་ཇོ་རུ་དེས། ཨ་
མ་ལགས། དེ་རིང་སྐྱ་ལོའི་སེང་ལྕམ་འབྲུག་མོ་འདིར་འོང་ཞིང་འདུག་པས་
དེའི་བསུ་མར་འགྲོ་དགོས་གསུངས་ནས་ཕེབས་སོ། །འབྲུག་མོ་དེ་གདོང་བྷེ་
རི་ཆགས་པའི་ཟུར་ལུང་རྨ་ཡུལ་ཆགས་པའི་མཇུག་དང་ཉེ་ས། མི་མེད་ལུང་
སྟོང་ཞིག་གི་འདབས་སུ་བསླེབས་ཚེ། ཁོ་མོ་ལོ་ཆུང་བ་དང་། རྒྱན་ཆ་
མང་བ། འགྲོ་རོགས་མེད་པ་བཅས་ཀྱིས་དགྲ་ཇག་འདྲ་ཨེ་ཡོད་དམ་སྙམ་
88



ནས་དོག་པ་ཞིག་གློ་བུར་དུ་སྐྱེས་ཏེ་དངངས་སྐྲག་ངང་འོང་བ་ན། དེར་
དགོས་པའི་དབང་གིས་ཇོ་རུ་ཉིད་མི་ནག་རྟ་ནག་ཅན་ཞིག་ཏུ་སྤྲུལ། དར་
མདུང་ནག་པོ་ནམ་མཁར་བསྙེགས་འདྲ་ཞིག་ཕར་ནས་བྷེ་རི་ཉི་མ་རྒྱལ་
མཚན་གྱི་ཚུལ་དུ། ཡ། ཁྱོད་བུ་མོ་གང་ལ་འགྲོ་ཞེས་པར། འབྲུག་མོ་སྐྲག་
སྟེ་རྒྱན་ཆ་རྣམས་ཕུལ་ནས་ན་རེ། ཇོ་རུ་གདན་འདྲེན་ཞུ་རུ་འགྲོ་བ་ཡིན་
ཟེར། འོ། ཁྱོད་བུ་མོས་བློ་སེམས་བདེ་མོ་བྱོས། ངས་སྨན་བུ་མོ་བཅོམ་
འཕྲོག་མི་བྱེད། ཁྱེད་རང་ནས་བྱིན་པའི་ནོར་དེ་ཚོ་ཞག་བདུན་གྱི་ནངས་
པར་འདིར་བསླེབས་ངེས་གྱིས་དང་ཕྱིར་སྤྲད་ཆོག དེ་རིང་ཁྱོད་བཏང་ཆོག་
ནའང་དེའི་གཏམ་དན་ལ་གསེར་མགུལ་དེ་ང་ལ་སྤྲོད་དགོས། ལར་ཇོ་རུ་
ཟེར་བ་དེ་སུ་རེད། ཟོག་གམ་རི་དྭགས་འདྲ་ཞིག་ཨེ་རེད་ཅེས་གསུངས་པ་
ན། དེར་མོ་ན་རེ། རི་དྭགས་མ་རེད་མི་རེད། གླིང་དཀར་གྱི་མི་རྣམས་
ཀྱིས། ཇོ་རུ། ཨབ་གསོད། སྣབས་ལུགས། འདྲེ་སྐེ་སྤོར་ཉག་ཟེར་ནས་
བརྙས་བཅོས་བྱེད་ས། ལྷ་གྲལ་དུ་མཆོད་ན་འདྲེ་ལ་བརྫུ་བ། འདྲེ་གྲལ་དུ་
བཀར་ན་ལྷ་འཁོན་གཏོང་བ། ཕྱུག་པོ་མུ་གེར་ཤི་ན་དགའ་སྣང་འཆར་འདྲ།
དཔའ་བོ་ཁྱིས་རྨུགས་ན་མཚར་སྣང་ཤར་འདྲ། དཔོན་རྒྱུད་སྤྲང་ལུས་ལེན་
ལ་སྐྱིད་སྣང་ཤར་མཁན། རང་ཆུས་རྒྱབ་ཏུ་སྐྱུར། ཨ་བྲ་དང་ས་ཆུས་རྩོད།
ཟོ་རྒྱུ་གྲོ་མ་ལས་མེད་པ། དོན་དུ་སྨུག་པོ་ལྡོང་གི་རྒྱལ་རྒྱུད། སེང་བློན་
གྱི་བུ་སྐལ། རྒྱུ་ཚའི་ནུ་བོ། མི་མ་སྐྱེས་ས་མཐར་འཁྱམས་པ་ཞིག་ཡོད་པས།
དེ་འབོད་དུ་འགྲོ་བ་ཡིན་ཟེར་ནས། གསེར་མགུལ་རྡོ་རྗེ་ཕྲ་གཅིག་དེ་ཕྱུག་ཏུ་
ཕུལ། ཞག་བདུན་གྱི་ནང་དེར་འཛོམ་པའི་དུས་ཆད་བྱས་ཏེ་ཕེབས་སོ། །དེ་ནི་
སེང་ཆེན་དང་འབྲུག་མོ་ཐོག་དང་པོར་མཇལ་བའི་ཕྱག་རྟེན་གྱི་རྟེན་འབྲེལ་
ལ་དགོངས་ཏེ་གསེར་མགུལ་དེ་བཞེས་དགོས་པའི་དོན་དུ་སྣང་ལ། འབྲུག་
8



མོས་བརྗོད་པའི་ངག་རྣམས་ཀྱང་འཕྲིན་ལས་ཐུགས་རྒྱུད་བསྐུལ་བའི་བརྡ་
ཚིག་ཏུ་སོང་ངོ༌། །
དེ་ནས་འབྲུག་མོ་སོང་སོང་བས་གངས་དཀར་རྩེ་གསུམ་ལ་བསླེབས་
པ་ན། ཕ་རིའི་བྱེ་མའི་ལ་བདུན་ན་ཇོ་རུས་སྤྲུལ་བའི་སྐྱེས་བུ་ཡིད་དུ་
འོང་བ། མི་དཀར་རྟ་དཀར་ཅན་བདུན་བག་ཕེབས་ཏེ་བཞུགས་འདུག་
པར། འབྲུག་མོ་ཡང་དེར་ཉེ་བར་ཕྱིན་ནས་བལྟས་པས། གཙོ་བོའི་མི་དེ་
གཞན་དང་མི་འདྲ་བའི་མཛེས་ཤིང་ལྟ་ན་སྡུག་པ། ཤ་མདོག་དུང་ལས་
དཀར་བ། མཁུར་ཚོས་མཚལ་ལས་དམར་བ། རྒྱན་གོས་འཇའ་འོད་འཁྱིལ་
འདྲ། བཀྲག་མདངས་པདྨ་འདྲ་བ། མི་མིན་ལྷ་ཡི་འཕྲུལ་བུ་འདྲ་བ་
ཞིག་དགའ་ཡལ་ལེ། འཛུམ་དམུལ་ལེ་བཞུགས་འདུག་པར། མོ་ཡི་སེམས་
དེ་ལ་ཤོར་ཏེ། སེམས་ལ་ཅི་དྲན་མེད་ཅིང་། མིག་ལ་འབྱེད་འཛུམ་མེད་
པའི་ངང་དུ་ཧང་ངེར་ལུས་པའི་མོད་ལ། ཇོ་རུའི་ཐུགས་རྗེས་ཁོ་མོའི་སྒོ་
གསུམ་དབང་དུ་བསྡུས་ཏེ་རང་དབང་བརྟན་པ་དང་བྲལ་བས། ཤོག་སྐྱ་
རླུང་གིས་བཏེགས་པ་དང་འདྲ་བར། ཡིད་ཆགས་པ་ལུས་ཀྱིས་མི་བཟོད་པ་
ཞིག་བྱུང་ནས། མི་དགའ་ཁ་ནས་སྨྲས་ཀྱང༌། དགའ་བའི་འཛུམ་མདངས་
ཤོར། གསང་འདོད་ཞེ་ལ་ཡོད་ཀྱང་། གསང་ཚིག་ཁ་ནས་ཤོར། ངོ་ཚ་
ཕུག་ལ་སྦས་ཀྱང་། རང་མཚང་མི་ལ་ངོམ། ཕྱི་སྒྱུ་ལུས་གོས་ཀྱིས་གཡོགས་
ཀྱང༌། ནང་སེམས་ཉིད་རྗེན་པར་ཐོན་པ་འདྲ་བ་ཞིག་ཏུ་གྱུར་ཏེ། ཅི་ཆ་
མེད་པར་སྐལ་བ་བཟང་ཚུལ་གྱི་གཏམ་མང་དུ་སྨྲས་པ་ན། བློན་པོ་དེས་མི་
རྒྱུས་མེད་ཀྱི་གཏམ་ལ་གཏད་སོ་ཆེར་མེད། ཁྱོད་འབྲུག་མོ་རང་ཨེ་ཡིན་ན་
གསུངས་པར། འབྲུག་མོས་ངེས་པར་ཡིན་པའི་མནའ་བསྐྱལ། གྲུབ་པ་
རྒྱལ་མོའི་ཚེ་ཆང་དེ། ཇོ་རུ་ལ་དྲངས་དགོས་པ་ཡིན་ཡང་ཇོ་རུ་སྤྲུལ་བའི་
（1{]



བདག་པོ་ཡིན་པས་མཁྱེན་ནས་ཡིད་ཀྱིས་མཆོད་ན་ཆོག་སྙམ་སྟེ། རྫུ་འཕྲུལ་
གྱིས་བདུད་རྩིའི་དྭངས་མ་སྲིན་མཛུབ་ཀྱིས་བླངས་ཏེ་ཕུད་མཆོད་པ་ན་མོ་
རང་བློན་པོའི་ཚུར་ཤར་གྱིས་སོང་བས་ཐེ་ཚོམ་ཕྲན་བུ་བྱུང་། ཚེ་ཆང་བློན་
པོ་ལ་དྲངས། ཕན་ཚུན་མཐུན་པའི་གསུང་གླེང་ཞིབ་རྒྱས་མཛད། གླུ་བྲོ་
བདེ་སྟོང་གི་བརྩེ་དགའ་ལ་ལོངས་སུ་སྤྱད་པས་སྐུ་གསུང་ཐུགས་ཀྱི་དགྲ་བླ་
ཝེར་མ་རྣམས་དགྱེས་པའི་གཟི་མདངས་བསྐྱེད། འཇིག་རྟེན་པའི་དྲེགས་
པ་རྣམས་ལས་ལ་བཙུད། ཕྱོགས་བཞིའི་བདུད་བཞི་ཐུལ་བའི་རྟེན་འབྲེལ་
འགྲིགས། གཉིས་མཐུན་གྱི་གཏམ་མཚམས། ས་མི་འགྱུར་བའི་རྟེན་དུ་ཕ་
བོང་ཆེན་པོ་ཞིག་ཡོད་པ་རྟགས་སུ་བཞག ཚིག་མི་འགྱུར་བའི་མཐའ་མནའ་
ཡིས་བགགས། དོན་མི་འགྱུར་བའི་ལག་རྟགས་སུ་འབྲུག་མོས་རྒྱ་གར་གྱི་
བློན་པོ་དེ་ལ་དར་དཀར་པོ་གཅིག་ལ་མདུད་པ་དགུ་བརྒྱབ་སྟེ་བྱིན། བློན་
པོས་འབྲུག་མོ་ལ་ཤེལ་གྱི་གདུ་བུ་ཞིག་བྱིན་ནས། འབྲལ་མི་ཕོད་པ་ལྟ་བུའི་
ངང་ནས་སླར་སྲིབ་ལུང་ནགས་རྒྱལ་ཕྱུག་མོ་ལ་འཛོམ་པའི་དུས་བཏབ་སྟེ་སོ་
སོར་ཕེབས་སོ། །
དེ་ནས་འབྲུག་མོ་ལ་ལུང་བརྒལ་ཏེ་སོང་བས་མཁན་ལུང་རི་དྲུག་
དུ་བསླེབས་པ་ན། ཉིན་སྲིབ་མེད་པའི་ཨབ་ཁུང་རེ་རེའི་སྒོ་ན་ཇོ་རུ་རི་
བཞུགས་པར་མཐོང་བས། ཇོ་རུའི་ཆོ་འཕྲུལ་ལ་མོ་ཞེད་དེ་འགྲོ་མ་སྤོབས་
ནས་ཕ་བོང་རྟ་འདྲ་ཞིག་ཡོད་པའི་རྒྱུད་དུ་གབ་ནས་བསྡད་པས། རེ་ཞིག་
ན་ཇོ་རུས་སྤྲུལ་བ་གཅིག་ལ་བསྡུས་ཏེ། ཇོ་རུ་གཅིག་གིས་ཨ་བྲ་ཆེ་བ་ཞིག་
བསད་ནས་འདུག་པ་ལ། འབྲུག་མོ་ཡར་ལངས་ནས་ཇོ་རུ་ཞེས་ལན་གསུམ་
བོས་པས། ཇོ་རུས་མཐོང་མ་ཐག་འབྲུག་མོ་དང་འདྲེ་མོ་ནོར་མདོག་མཛད་
ནས། འུར་རྡོ་ཆུ་མིག་དགུ་སྒྲིལ་དེ་ཚུར་བླངས་ཏེ་ཨབ་སློ། ཨབ་རྒྱུ། ཨབ་
91



མཆིན་རྣམས་འུར་སྟེགས་སུ་བཞག་ནས་འཕངས་པས། འབྲུག་མོའི་སྐྲ་དང་
སོ་ལ་ཕོག་སྟེ། མགོ་སྐྲ་མེད་ཟངས་སྐྱོགས་འདྲ་བ། ཁ་སོ་མེད་རྐྱལ་སྟོང་འདྲ་
བ་ཞིག་ཏུ་གྱུར་ནས་སྡུག་བསྔལ་དཔག་ཏུ་མེད་པས་གནོན་ཞིང་ངུ་བཞིན་
འདུག་པར་ཇོ་རུ་དེ་ཕྱིར་རང་ཡུལ་དུ་ཕེབས་ནས། མ་འགོག་མོ་ལ། དེ་རིང་
འབྲུག་མོ་བསླེབས་འདུག་པས་སྔོན་རྒྱུག་གི་འདྲེ་རྗེས་འབྲང་གི་བདུད་མང་
ཞིང་འདུག་པས་དེ་ཚོ་ནི་བཏུལ་ཡོད། འབྲུག་མོ་ཕ་བོང་རྟ་འདྲའི་རྒྱུད་ན་
ངུ་འབོད་ལྷང་ལྷང་གིས་བསྡད་འདུག་གསུངས། དོན་དུ་དེ་ནི་བག་མའི་སྣ་
འདྲེ་འདུལ་བའི་ཕྱིར་དང་། འབྲུག་མོའི་ལུས་ལ་གཟི་བྱིན་བསྐྱེད་པའི་དགོས་
ཆེད་དུ་སྣང་ངོ༌། །དེ་མ་ཐག་འགོག་མོ་འབྲུག་མོའི་རྩར་མགྱོགས་པར་འོངས་
ཏེ། སྐད་ཆ་དྲིས་པས་ལོ་རྒྱུས་ཞིབ་ཏུ་བཤད་ཅིང་ཉམ་ཐག་པར་གནས་པ་
ལ། འགོག་མོ་ན་རེ། བུ་མོ་ཁྱོད་སྡུག་བསྔལ་མ་བྱེད་པར་ཡར་འགྲོ་དང་ཁྱོད་
ཀྱི་ལུས་སྔར་བས་མཛེས་པ་ཞིག་ཇོ་རུ་ལ་ཞུ་དང་བྱེད་འོང་། ཇོ་རུ་འདིས་
ཅི་བྱས་ཐམས་ཅད་རྫུ་འཕྲུལ་ཁོ་ནར་སྣང་བས་མི་སྐྱོན་ཟེར་ནས་ཡར་ཁྲིད་
པ་དང་། ཇོ་རུས་ཡ་འབྲུག་མོ་ཡིན་པ་ལ། ངས་འདྲེ་མོ་དང་ནོར་བས།
ལས་ཚབས་པོ་ཆེ་ཐོན་སོང་། ཁྱོད་རང་ཚུར་འོང་རྒྱུ་བསྐྱུར་ཏེ། འབོད་པ་
གཏང་དོན་ཅི་ཡོད། ང་ཇོ་རུ་དང་ཐུག་མི་འདོད་ན་རྨ་སྨད་དུ་འོང་དོན་ཅི་
ཡིན། དེས་མི་ཚད་ང་འབྲུག་མོ་ཡིན་ཞེས་སྨྲས་ན་དེ་ཙམ་ཞིག་ཅི་ལ་འོང༌།
འོན་ཀྱང་ད་ཚར་བའི་ལས་ལ་འགྱོད་པས་ཅི་ཕན་གསུངས། སྐྱ་ལོའི་སེང་
ལྕམ་འབྲུག་མོ་དེས་སྡུག་བསྔལ་མཐོང་ཚུལ་གྱི་གླུ་ཞུས་དང་། གླིང་དཀར་
གྱིས་གདན་འདྲེན་བཏང་ལུགས་སོགས་ཞུ་དོན་མ་ལུས་པར་ཕུལ་བས། ཇོ་
རུའི་ཞལ་ནས། ཡ། འོ་ན་ང་ཡི་ཚེ་རབས་ལས་ཀྱི་རྟ་ནི་ད་ལྟ་རྐྱང་མ་བརྒྱ་
བུ་བརྒྱའི་ཁྲོད་ན་རྟ་མིན་རྐྱང་མིན་ཅང་ཤེས་ཤིག་ཡོད་པ་དེ་ཡིན་པས་རྟ་དེ་



འཛིན་པར་མ་འགོག་མོ་དང༌། ཁྱོད་འབྲུག་མོ་གཉིས་མ་སོང་ན་གཞན་གྱིས་
མི་ཟིན། ཁྱོད་གཉིས་སོང་དང་རྟས་མི་སྐད་གོ མངོན་ཤེས་ཐོགས་མེད་ཡོད།
གྲུབ་རྟགས་ཅིར་ཡང་སྒྱུར་ནུས། མ་ཟིན་ཤོར་དོགས་བྱུང་ན། ངའི་ཕུ་བོ་
དང༌། ནུ་བོ་གཉིས་ལ་གདུང་ཤུགས་ཀྱིས་བོས་དང་ཉི་ཟླ་འཕྲུལ་འཛིན་གྱི་
ཞགས་པས་འཛིན་རོགས་བྱེད་ངེས། ཟིན་ནས་ཤོར་ན་ཨ་མ་ལན། རྟ་
ངོ་མ་ཤེས་ན་འབྲུག་མོ་ལན། འབོད་པ་མ་བྱས་ན་གཉིས་ཀ་ལན། གྲོགས་
དན་མ་བྱས་ན་ཕུ་ནུ་ལན། དི་ལོན་པའི་དམ་བཅའ་ཕུལ་དང་། ཁྱོད་ཀྱི་
ལུས་ལ་ལང་ཚོའི་གཟི་བྱིན། ངག་ལ་བདེན་ཚིག་ནུས་པའི་བྱིན་ཆེན་ཕབ་
ཆོག་གསུངས། འབྲུག་མོས་བཀའ་སྒྲུབ་པ་ཁས་ལེན་བྱས། དེ་ནས་འགོག་
མོའི་ལྷ་སྲས་ཇོ་རུས་འཇིག་རྟེན་ཡུལ་སྲོལ་དང་བསྟུན་ནས་བག་མར་འོངས་
པ་ལ་གཡང་འགུགས་ཀྱི་ཚུལ་དུ་མི་རྟོག་ཆེན་པོའི་ཐུགས་ཀྱིས་མཉམ་པར་
བཞག་ནས་འབྲུག་མོའི་ལུས་ལ་བྱིན་ཆེན་ཕབ་སྟེ་ཕྱག་གིས་བྱུག་བྱུག་ཞིག་
མཛད་པ་ན། འབྲུག་མོ་སྔར་བས་གཟི་མདངས་ལེགས་ཤིང་། སྐྱེ་གཟུགས་
ཀྱང་སྔར་བས་དགུ་འགྱུར་གྱིས་ལྷག་པ་ཞིག་ཏུ་གྱུར་ཏོ། །དེ་ནས་འབྲུག་མོ་
དེ་ཇོ་རུ་མ་བུའི་སྦྲ་ནང་དུ་འགྲོ་སྙིང་མི་འདོད་ཅིང་སྦྲ་ལ་ལྷན་པ་སོགས་
མི་གཙང་བར་མཐོང་ནས་ཐེ་ཚོམ་ཕྲན་བུ་བྱུང་བར། ཇོ་རུས་ནམ་མཁའ་
ལ་གཟིགས་སྟངས་ཀྱིས་སྡེ་བརྒྱུད་རྣམས་བཅུམས་པས་སེར་བ་ཐོག་འབྲུག་
སོགས་གནམ་ས་གཅིག་ཏུ་སོང་བ་ལྟ་བུའི་གཡོ་འཁྲུག་བྱུང་བ་ན། འབྲུག་
མོའང་སྐྱབས་རེ་ས་སྦྲ་ཆུང་མ་གཏོགས་མེད་པས་ཁྱིམ་དུ་བྱུང༌། དེའི་ཚེ་ཇོ་
རུས་ཨབ་ཤ་གྲོ་མ་སོགས་ལྷའི་ཟས་རོ་བརྒྱ་དང་ལྡན་པར་བྱིན་གྱིས་བརླབས་
ཏེ་འབྲུག་མོ་ལ་དྲངས། འབྲུག་མོ་ལའང་བཀྲེས་སྐོམ་གྱི་སྣང་བ་ཚད་མེད་
ཅིག་བྱུང་བར་བརྟེན་ལྷག་མེད་དུ་ཟོས། ཟོས་མཐར་སྐྱུག་པས་ཁྱིམ་གང་



བ་ཞིག་བྱུང་བས་ཡུལ་ལ་དངོས་གྲུབ་ཆེ་བའི་རྟེན་འབྲེལ་འགྲིགས། དེ་ནས་
སྐྱ་ལོའི་སེང་ལྕམ་འབྲུག་མོ་དེ་དེ་སྔ་རེས་འགར་སྐྲག་རེས་སྡུག་རེས། རེས་
འགར་བཀྲེས་རེས་སྐོམ་རེས་སོགས་སྣང་བ་མི་འདྲ་བ་དུ་མ་བྱུང་བས་ཞུ་དོན་
གྱི་སྙིང་བོ་རྣམས་བརྗེད་ནའང་སླར་ཞུ་དོན་གྱི་གཏམ་མང་དུ་སྨྲས་པ་ན་
ཇོ་རུ་ན་རེ། འོ་ཨ་མ་དང་ཁྱོད་གཉིས་ཀྱིས་ང་ཡི་ཚེ་རབས་ལས་ཀྱི་རྟ་ཕོ་
དེ་བཟུང་དང་གླིང་ལ་འགྲོ། འབྲུག་མོའི་སྐྲ་བདག་སྐྱ་ལོའི་རྒྱུ་བདག་གླིང་
དཀར་པོའི་གསེར་ཁྲི་འཛིན་པ་ལས་སླ། དེས་མི་ཚད་ཧོར་གུར་དཀར་ལ་
གཉའ་སྒ་ བདུད་ཀླུ་བཙན་ལ་ཐོད་མདའ་སོགས་སྤྱད་ཆོག་ རྟ་མ་ལོན་ན་
སྤྲང་པོས་རྒྱལ་ས་མི་ཐུབ། དབྱུག་པས་མགྱོགས་དར་མི་ལོན། རང་ས་རུ་
འདུག་པ་ལས་ཐབས་མེད་ཨེ་གོ་གསུངས་སོ། །ཞེས་གོང་གསལ་གྱི་སེང་ལྕམ་
འབྲུག་མོ་དང་གླིང་རྗེ་གེ་སར་གཉིས་ཀྱི་ཐོག་མའི་བརྩེ་དུང་གི་འབྲེལ་ཐག་
དམ་པོར་འཐེན་པའི་གཏམ་རྒྱུད་གསོན་ཉམས་ལྡན་པ་འདི་བོད་གངས་ཅན་
གྱི་ཞིང་ཁམས་མདོ་དབུས་ཁམས་གསུམ་དུ་གནའ་ནས་ད་བར་དུ་དར་ཁྱབ་
ཤིན་ཏུ་ཆེ་ལ། ཁྱད་པར་དུ་ཨ་མདོའི་མཚོ་སྔོན་ཁྲི་ཤོར་རྒྱལ་མོའི་ཁོར་
ཡུག་ཏུ་དར་ཁྱབ་དེ་བས་ཀྱང་ཆེ་བ་ཡིན་ནོ། །
ལྔ། གླིང་སྤྱི་དཔོན་དང་ཁོང་གི་རྫོང་མཁར།
དེ་ཡང་བྱམས་བརྩེའི་ཐུགས་རྒྱུད་འཆི་མེད་ལམ་བཞིན་མཐའ་དབུས་
མེད་པའི་གླིང་སྤྱི་དཔོན་རོང་ཚ་ཁྲ་རྒན་ཁོང་ཉིད་གོང་མ་ལྷ་ཡི་ལུང་བསྟན་
ཇི་བཞིན་གླིང་ས་མཐོང་བ་ཀུན་སྨོན་དུ་སྐུ་བལྟམས་པ་ནས་བཟུང་། ཡར་
དཀོན་མཆོག་ལ་མཆོད་པ་དང༌། བར་དགེ་འདུན་ལ་བསྙེན་བཀུར།



མར་དབུལ་ཕོངས་ལ་སྦྱིན་པ། ལས་དགེ་སྡིག་ཐམས་ཅད་མ་འཆོལ་བར་
སྲུང་བའི་སྐྱེས་བུ་རླབས་པོ་ཆེ་ཞིག་ཡིན་ལ། ཁོང་གིས་གླིང་དཀར་འཛིན་
མའི་ཁྱོན་དུ་བཞག་པའི་རླབས་ཆེན་གྱི་མཛད་རྗེས་ནི་ལྕེ་བརྒྱ་སྤྲུལ་ཏེ་བརྗོད་
ཀྱང་ཇི་བཞིན་དུ་བརྗོད་མི་ནུས་ཤིང༌། སྨྱུག་བརྒྱས་ལོ་བརྒྱར་བྲིས་ཀྱང་
འཛད་མཐའ་མེད་པ་ཞིག་རེད། དེས་ན་བདག་ལྟ་བུའི་ལོ་རྒྱུས་ཀྱི་མཐོང་
རྒྱ་ཆུང་བ་ཞིག་གིས་ཁོང་གི་ལོ་རྒྱུས་དང་རྫོང་མཁར་གྱི་ཆགས་རིམ་གསལ་
བོ་ཞིག་བརྗོད་མི་ནུས་པ་སྨོས་མི་དགོས་མོད། འོན་ཀྱང་བདག་གི་སེམས་
མཐུན་གྲོགས་པོ་འགས་རེ་བ་ཐེངས་མང་བཤད་པའི་དབང་གིས་གཤམ་དུ་
རགས་བསྡུས་ཀྱིས་མཚམས་སྦྱོར་ཙམ་བྱས་ན་འདི་ལྟ་སྟེ། དང་པོ་སྤྱི་དཔོན་
ཁྲ་རྒན་སྟེང་ཕྱོགས་ལྷ་ཡུལ་ཁམས་སུ་བཞུགས་དུས། ནམ་མཁའ་ལྷ་ཡི་ཕོ་
བྲང་། དཀྱིལ་འཁོར་ལྷ་ཡི་ཚོགས་གྲལ་དུ་བཞུགས་པའི་ལྷ་ཆེན་ཚངས་པ་
དཀར་པོའི་སྲས་པོ་ཡིན་ཟེར་ཞིང་། སྔོན་བསྐལ་པ་སར་ཆགས་པའི་དུས་
ཀྱི་གླིང་ར་ཁྲ་སྤུངས་དང་རུ་ཁྲི་སྤུངས་གཉིས་ཀྱི་སྐབས་ལ་གླིང་དཀར་ལྷ་སྡེ་
ཡོངས་སུ་མ་རུངས་བདུད་སྡེའི་སྐྲག་འཇིགས་ཡ་ང་བ་མང་པོ་སྟེ་མི་ལ་ན་ཚ་
དང་ཕྱུགས་ལ་གོད་ཁ། ཞིང་ལ་ཐན་སྐྱོན་སོགས་བྱུང་བས་ན། གླིང་གི་སྡེ་
དཔོན་ར་ཁྲ་སྤུངས་ལ་འབངས་མི་ཐམས་ཅད་སྐྱོབ་པའི་ཐབས་ཤིག་མ་མཆིས་
པར་རྫུ་འཕྲུལ་གྱིས་ལྷ་ཡི་ཡུལ་དུ་སོང་སྟེ་མ་ཨ་ནེ་གོང་སྨན་རྒྱལ་མོ་ལ་གླིང་ལ་
སྐྲག་འཇིགས་ངན་པ་བྱུང་བའི་ལོ་རྒྱུས་རྣམས་གསལ་བོར་ཞུས་ཤིང་། གླིང་
ལ་བདག་པོ་མཛད་པའི་སྐྱབས་མགོན་ཞིག་གནང་རོགས་ཟེར་ནས་གསོལ་
འདེབས་བཟློག་ཏུ་མེད་པ་བྱས་པས། མ་ཨ་ནེ་གོང་སྨན་རྒྱལ་མོས་གླིང་
དཀར་སྟོད་ལ་བྱུང་བ་དེ་ནི་དོན་རྐྱེན་ངན་པ་ཞིག་ཡིན་པར་མཁྱེན་ནས་
འཇམ་དབྱངས་ཆོས་སྐུའི་དྲུང་དུ་ཕྱིན་ཏེ་ཡར་ཞུ་མཛད་པ་ན། ལྷ་ཆེན་



ཚངས་པ་དཀར་པོའི་བུ་སྤྱི་དཔོན་ཁྲ་རྒན་དེ་གླིང་ཚོ་ཆེན་ལྷ་སྡེ་ཡོངས་ལ་
བུ་སྐལ་དུ་གནང་བ་ཡིན་ཞེས་འཇམ་དབྱངས་ཆོས་སྐུས་གསུང་ངོ་མ་འབྱོན་
སོང་ཟེར་རོ། །
དེར་ཡང་གོང་མ་ལྷ་ཡི་ལུང་བསྟན་ཇི་བཞིན་བགྲང་བྱ་འགའ་འདས་
པའི་རྗེས་སུ། ཉི་མ་བཟང་པོ་ཧོར་ཟླ་ལྔ་བའི་ཚེས་བཅོ་ལྔའི་ཉིན་ སྐྱེས་
མའི་ཡོན་ཏན་ཡོངས་སུ་ཚང་བའི་སྨན་མཆོག་རོང་བཟའ་མེ་ཏོག་མཚོ་མོ་
ཞེས་པ་དེ་ཕོ་བྲང་གི་མེ་ཏོག་ལྡུམ་རའི་ཁྲོད་དུ་སྤྲོ་གསེང་ལ་ཕེབས་ཏེ་གཉིད་
འདུག་པའི་སྐབས་སུ། སྐབས་གསུམ་ལྷ་ཡི་ཡུལ་ལས་སློབ་དཔོན་པད་མ་
འབྱུང་གནས་ཀྱི་སྤྲུལ་བས་མེ་ཏོག་གི་ཟེའུ་འབྲུའི་སྟེང་དུ་ཆགས་པའི་བསིལ་
ཆར་ཐིགས་པ་གཅིག་རོང་བཟའ་མའི་ཞལ་ལས་ཁོག་པར་ཐིམ་དུ་བཅུག་པའི་
ཚེ། ཡིད་ལ་བདེ་བའི་སྣང་བ་ཞིག་ཤར་བ་དང་མཉམ་དུ་སྐུ་ལུས་ཡོངས་སུ་
གསེར་འོད་ལམ་ལམ་གྱི་བཀྲག་མདངས་མངོན་པར་འཕྲོས་ཤིང་། བསིལ་
ཆར་ཐིགས་པ་དེ་ལས་རོང་བཟའི་སྐུ་ལ་བུ་ཞིག་སྦྲུམ་ནས་ཟླ་དགུ་ཞག་བཅུ་
འདས་ཏེ་ཧོར་ཟླ་བཅུ་གཉིས་པའི་ཚེས་བརྒྱད་ལ་དགུང་ནས་མེ་ཏོག་སྣ་
ཚོགས་ཀྱི་ཆར་འབབ་པའི་ལྟས་བཟང་དང་ཆབས་ཅིག་སྐུ་འཁྲུངས་སོ། །
གླིང་སྤྱི་དཔོན་ཁྲ་རྒན་མི་ཡུལ་ཁམས་སུ་སྐུ་འཁྲུངས་ཤིང་ན་སོའི་ལང་
ཚོ་དར་ལ་བབ་སྟེ་བཙུན་མོ་རྒྱ་བྱམས་པ་ཨམ་ཙུག་གི་སྲས་མོ་རྒྱ་བཟའ་དར་
ཕར་ལྷ་མོ་ཁབ་ཏུ་བཞེས་ཤིང་། སྲས་མིང་སྲིང་བཞི་ཡོད་པ་སྟེ། སྲས་
ཆེ་བའི་མཚན་ལ་གླན་པ་ཁ་འཐམ་ཟེར་ཞིང་འགོག་གླིང་གཡུལ་འཁྲུག་གི་
སྐབས་སུ་སྲོག་ཤོར། སྲས་འབྲིང་བའི་མཚན་ལ་ལྷ་སྲས་ཉི་མ་སྟོབས་ཆེན་
ཟེར་ཞིང་གྲུ་གུ་གོ་རྫོང་ཕབ་པའི་སྐབས་སུ་བཀྲོངས། བུ་ཆུང་བའི་མཚན་
ལ་སྣང་ངུ་གཡུ་སྟག་ཟེར་ཞིང་ཧོར་གླིང་གཡུལ་འགྱེད་ཀྱི་སྐབས་སུ་བཀྲོངས།



སྲས་མོའི་མཚན་ལ་ལྷ་མོ་མེ་ཏོག་ཡང་མཛེས་ཟེར་རོ། །
གླིང་སྤྱི་དཔོན་ཁྲ་རྒན་སྐུ་ན་ཕྲ་བའི་དུས་སུ་སྐུ་སྟོད་ལ་གསེར་གྱི་སྟོད་
འགག་མནབས་ཤིང་། དབུ་ལ་གསེར་གྱི་ཞྭ་མོ་གསོལ་བ། སྐེད་ལ་དར་
སེར་པོའི་སྐ་རགས་བཅིངས་པ། རྐང་ལ་རྒྱུ་ལྷམ་སྟག་མོ་རིས་མཛེས་གྱོན་
པ། ཕྱག་གཡོན་པར་མུ་ཏིག་ཁྱུང་གི་སྒོ་ང་འདྲ་བའི་ཕྲེང་སེར་འཛིན་པ།
ཕྱག་གཡས་པར་གསེར་གྱི་མདའ་དར་འཛིན་པ། ངོ་མཚར་ལྡན་པའི་དར་
དེ་ཕྱོགས་བཞིར་གཡུགས་ན། ཆར་མེད་སར་ཆར་འབབ་པ། ཕྱུགས་མེད་
སར་ཕྱུགས་གཡང་འཁོར་བ། རྩྭ་མེ་ཏོག་གི་འཇའ་ཚོན་ཤར་བ། སེམས་
ཅན་ཀུན་གྱི་སྐུ་ཁམས་བདེ་བ། མ་སྲུ་མོའི་བཞིན་མདངས་མཛེས་པ་ཞིག་
ཡོང་ངེས་ཡིན་ཟེར་ཞིང༌། དེ་ནས་ཁོང་ཉིད་ཕོ་ལོ་བཅོ་ལྔའི་མྱུ་གུ་རྒྱས་ཏེ་
ཕོ་ལོ་ཉེར་གཉིས་ཀྱི་ཆུ་སྐྱེས་རྣམ་པར་བཞད་པའི་སྐབས་དེར་དམག་ཁྲ་མོའི་
གོ་མཚོན་བསྒྲིག་པའི་སླད་དུ་རྫུ་འཕྲུལ་གྱིས་སྟེང་ཕྱོགས་ལྷ་ཡུལ་ཁམས་སུ་
ཆས་ཏེ། ལྷ་ཆེན་ཚངས་པ་དཀར་པོར་མདའ་མདུང་གྲི་གསུམ་དང་བཅས་
པའི་གོ་མཚོན་དག་དགོས་པའི་ལོ་རྒྱུས་འཁྲུལ་བ་མེད་པར་ཞུས་པ་ན། ལྷ་
ཆེན་ཚངས་པ་དཀར་པོས་རང་གི་བུས་ཞུས་པའི་དོན་ཐམས་ཅད་ཐུགས་
སུ་བཟུང་སྟེ། ལྷོ་འཛམ་བུ་གླིང་ན་མེད་པའི་གནམ་ལྕགས་ཤེལ་གྱི་རལ་གྲི་
དང་། དུང་གཞུ་དཀར་མོ་ཡར་འཁྱིལ། མདའ་མོ་གནམ་ལྕགས་ཐོག་
ཕབ། འདོ་བ་ཤ་རྐྱང་དྲེལ་མགོ ཁྲབ་དཀར་སེར་བ་ཐོག་ཐུབ། རྨོག་དཀར་
རྒྱལ་བའི་དོན་གྲུབ། ཉི་ཟེར་སྤྲུལ་གྱི་ཞགས་པ་བཅས་གནང༌། སྐབས་དེ་
ནས་བཟུང་དགེ་འདུན་པའི་བརྟུལ་ཞུགས་རྫོགས་ཏེ་དྲག་འཐབ་ལ་མཁས་
པའི་མི་སྟོབས་ཆེན་ཞིག་ཏུ་གྱུར་སོང་ཞེས་གླེང་ངོ༌། །
གཉིས་པ་སྤྱི་དཔོན་ཁྲ་རྒན་གྱི་རྫོང་མཁར་གྱི་ཆགས་རིམ་རགས་ཙམ་
37



བརྗོད་ན། དེ་ཡང་ཐོག་དང་པོར་སྤྱི་དཔོན་མ་བུ་གཉིས་བཞུགས་སའི་
རྫོང་མིང་ལ་རྫོང་མཁར་དཀར་མོ་གཤོག་དྲུག་ཟེར་ཞིང་། རྫོང་མཁར་
དེའི་ཆགས་དབྱིབས་རབ་ཏུ་ལེགས་ནའང་སྐབས་དེར་ཞིག་རལ་དུ་སོང་བ་
ཐལ་དྲགས་པས་ལྟ་མི་བཟོད་པ་ཞིག་ཏུ་གྱུར་ལ། རྫོང་གི་ནང་རོལ་ཡང་
དབུལ་ཞིང་སྟོང་བ་ཞིག་ཡིན་ཟེར། དེར་སྤྱི་དཔོན་ཁྲ་རྒན་ཉིད་ནར་སོན་
ཏེ་དགུང་ལོ་བཅུ་གསུམ་བཞེས་པའི་དུས་སུ། རྫོང་དཀར་མོ་གཤོག་དྲུག་
གི་མདུན་དུ་རི་ཆུང་ཆུང་ལུག་གི་སྙིང་འདྲ་བ་ཞིག་འདུག་པ་དེའི་སྟེང་དུ་
བུད་དེ་ཡུལ་ཁམས་དེའི་ཕྱི་སྣོད་ཀྱི་འཇིག་རྟེན་ཆགས་རིམ་ལ་གཟིགས་ཞིབ་
གནང་བའི་ཚེ། ངོ་མ་ས་འཛོམས་པོ་ལྟ་བས་ཆོག་མི་ཤེས་པ། ཤར་ཕྱོགས་
ཀྱི་རི་ལ་བལྟས་ན་རྩྭ་དང་རྩི་ཤིང་གི་མེ་ཏོག་བཞད་འདྲ། འཇའ་དཀར་
སེར་གྱི་འོད་ཟེར་འཕྲོས་འདྲ། ལྷོ་ཕྱོགས་ཀྱི་རི་ལ་བལྟས་ན་ལྷ་གླིང་གབ་རྩེ་
ཤར་འདྲ། སྐྱིད་མེ་ཏོག་ས་གཞིར་རྒྱས་འདྲ། ནུབ་ཕྱོགས་ཀྱི་རི་ལ་བལྟས་
ན་ཁྲ་རྒོད་པོ་གནམ་ལ་ལྡིང་འདྲ། གསེར་སྡེར་བཞི་ས་ལ་བཞག་འདྲ།
བྱང་ཕྱོགས་ཀྱི་རི་ལ་བལྟས་ན་ཁྲ་རྒན་པོ་ཉི་མར་བསྲོས་འདྲ། ཁྲ་ཕྲུག་གིས་
གཤོག་པ་རྡེབ་འདྲ། དུང་དཀར་པོའི་སྦྲང་ཆར་འཐབ་ས། གསེར་ཉི་མའི་
གསེར་ཐིགས་ཤར་ས། ཡུལ་དེའི་སྟོད་སྨད་གཉིས་ཀྱི་མཚམས་སུ་བལྟས་ན་
རྒྱ་སྟག་ངར་མོས་ཟུར་ལྟ་བྱེད་འདྲ། སྡེར་བཞི་ས་ལ་བགྲད་འདྲ། སྡང་
དགྲ་བོ་དམ་ལ་བཏགས་འདྲ། འབྲུག་ཕོ་ཆུང་ཀླད་ནས་ལྡིང་འདྲ། སེང་
དཀར་མོ་གངས་ནས་འགྱིང་འདྲ། ཡུལ་དེ་འདྲ་འཛོམས་པོ་མཆོག་ཏུ་གྱུར་པ་
ཞིག་འདུག་པ་མཐོང་ནས། སྤྱི་དཔོན་ཁོང་གི་དགོངས་པར་ཞིང་ཁམས་འདི་
རུ་རྫོང་གཞན་དང་མི་མཚུངས་པ་ཞིག་བཞེངས་ན་ལེགས་སྙམ་ནས་གླིང་དཀར་
སྟོད་ཀྱི་མ་བཞི་དཔོན་པོ་ཁྲོ་ཐུང་གི་གམ་དུ་ཕེབས་ཏེ་ཁྲོ་ཐུང་ལ། བདག་
48



གིས་ཡུལ་ཁམས་འདི་རུ་རྫོང་ཁྱད་དུ་འཕགས་པ་ཞིག་བཞེངས་རྒྱུའི་གྲ་སྒྲིག་
སྔར་ནས་ཡོད་པས་ཁྱེད་ཨ་ཁུ་དཔོན་པོས་སྟོད་རྒྱ་གར་གྱི་ཡུལ་དང༌། བར་
དབུས་གཙང་གི་ཡུལ། སྨད་རྒྱ་ནག་གི་ཡུལ་ནས་རྫོང་བཞེངས་ལ་མཁས་
པའི་ལག་རྩལ་པ་ཕུལ་དུ་བྱུང་བ་ཞིག་འཚོལ་རོགས་གནང་ཞེས་ཞུས་ཙ་ན།
གཡོ་ཅན་ཁྲོ་ཐུང་གི་བསམ་པར་སྤྱི་དཔོན་ཁྲ་རྒན་གྱིས་རྫོང་མཁར་དེ་འདྲ་
ཁྱད་དུ་འཕགས་པ་ཞིག་བཞེངས་ཟིན་ན་ངའི་མཁར་མི་འགྱུར་ཕོ་རོག་སྙིང་
རྫོང་ལས་གོང་དུ་ཤོར་ཁོ་ཐག་ཡིན་སྙམ་ནས་ན་རེ། སྤྱི་དཔོན་ཁྲ་རྒན་
ལགས། ང་རྒྱ་གར་ཡུལ་ལ་མ་སོང་། ང་དབུས་གཙང་ཡུལ་ལ་མ་སོང་།
ང་རྒྱ་ནག་ཡུལ་ལ་མ་སོང་། དེ་བས་ངས་ལག་རྩལ་ཅན་གྱི་མི་གཅིག་ཀྱང་
མི་ཤེས་ཟེར་ནས་གཏམ་དྲང་བོར་མ་བཤད། དེར་སྤྱི་དཔོན་ཁྲ་རྒན་དེ་
ཐུགས་ཅུང་ཙམ་ཁྲོས་ནས་ཕྱིར་རྫོང་ནང་དུ་ཕེབས་ཏེ་རྫོང་མཁར་ཁོང་མ་བུ་
གཉིས་ཀྱིས་བརྩིག་རྒྱུའི་བློ་ཐག་བཅད་དེ་ཤར་གྱི་རྨ་རྒྱལ་སྦོམ་ར། མཚོ་ཆེན་
ཁྲི་ཤོར་རྒྱལ་མོ། ནུབ་ཀྱི་གཉན་ཆེན་ཐང་ལྷ། སྟོད་ཀྱི་གངས་དཀར་ཏེ་
སེ་སོགས་ལ་གསོལ་བ་ཡང་ཡང་བཏབ་པར་བརྟེན། དེའི་ནུབ་གཉིད་པའི་
རྨི་ལམ་དུ་མི་དཀར་རྟ་དཀར་ཅན། རྡོ་དཀར་པོར་དུང་གི་རྒྱན་ཆ་སྤྲས་པ།
ལུས་དཀར་པོར་དུང་གི་གོ་ཁྲབ་གྱོན་པ། དབུ་ལ་གསེར་གྱི་རྨོག་དཀར་གྱོན་
པ། ཕྱག་གཡས་པར་མདུང་དར་འཕར་བ། ཕྱག་གཡོན་པར་ནོར་གཞོང་
འཛིན་པ། བར་མཚམས་སུ་ནོར་བུ་ཀུན་འཇོམས་བཟུང་སྟེ་སྐུ་ལས་དཀར་
དམར་གྱི་ཚོན་རིས་ཤར་ཞིང་གོམ་དུ་ཕེབས་ནས། སྤྱི་དཔོན་ཁྲ་རྒན་ལགས།
སེམས་ཁྲེལ་དགོས་དོན་མེད། ཁྱོད་ཀྱི་སྐུ་མཁར་ཉིན་ཞག་བདུན་ཙམ་ལ་
འགྲུབ་ངེས་ལགས་གསུངས་ཏེ་གར་སོང་ཆ་མེད་དུ་གྱུར། རྨི་ལམ་གྱི་ནང་
དུ་ཤར་བའི་མི་དཀར་རྟ་དཀར་ཅན་དེ་ནི་ལྷ་ཆེན་ཚངས་པ་དཀར་པོའི་སྤྲུལ་
99



བ་ཡིན་ཞེས་གསུངས་སོ། །
དེ་ནས་ངོ་མ་ཉིན་ཞག་བདུན་འགོར་མ་འགོར་བའི་སྐབས་སུ། སྟེང་
ཕྱོགས་ལྷ་ཆེན་ཚང་པ་དཀར་པོས་སྟོད་ལྷ་ཡུལ་ཁོམས་ནས་ལྷ་ཕྲུག་བརྒྱ་
དང་བརྒྱད་ཅུ། འོག་ཀླུ་ཡུལ་ཁམས་ནས་ཀླུ་ཕྲུག་བརྒྱ་དང་བརྒྱད་ཅུ། བར་
གཉན་གྱི་ཡུལ་ནས་གཉན་དམག་སུམ་བརྒྱ་དྲུག་ཅུ་བཅས་མངགས་ཏེ། རྡོ་
མི་གཅིག་གསེར་རྡོ་དངུལ་རྡོ་རག་རྡོ་གཡུ་རྡོ་སོགས་ཀྱིས་ཁྲུ་སྟོད་གནམ་
རྫོང་ཕྱུག་མོ། ཐོག་ཁང་སུམ་ཅུ་སོ་དྲུག་ཅན་གྱི་མཁར་རྫོང་ཡིད་དུ་འོང་
བ་ཞིག་མ་བསྒྲིགས་ལྷུན་གྱིས་གྲུབ་པ་ཇི་བཞིན་བཞེངས་སོ། །ད་དུང་ཐོག་
ཁང་སོ་དྲུག་གི་ཀླད་དུ་མཆོད་ཁང་གཞལ་དུ་མེད་པ་བརྒྱད་བཞེངས་ཡོད་
ལ། མཆོད་ཁང་དེ་དག་ནི་ནང་དུ་གསེར་འབུམ་ཉི་མ་ཤར་འདྲ། དངུལ་
འབུམ་ཟླ་བ་ཚེས་འདྲ། དུང་འབུམ་གངས་རི་འགྱིང་འདྲ། གཡུ་འབུམ་རྒྱ་
མཚོ་འཁྱིལ་འདྲ། མི་འབུམ་ཚ་ཚ་འབར་འདྲ། ཀ་ཡན་ཆད་གསེར་གྱིས་
བརྒྱན་པ། ཀ་མན་ཆད་དངུལ་གྱིས་སྤྲས་པ། བར་མཚམས་སུ་སྟག་སེང་
འགྱིང་འདྲའི་རྟགས་མཚན་མི་གཅིག་པ་སྣ་ཚོགས་ཚང་བ་ཞིག་ལགས། བཀྲ་
ཤིས་པའི་མཚན་མ་དེ་དག་ལ་བརྟགས་ན་གླིང་དཀར་སྟོད་དུ་སེང་དཀར་
མོ་འགྱིང་འདྲའི་རྒྱལ་པོ་ཞིག་བྱོན་རྒྱུའི་སྔ་ལྟས་ཡིན་ཟེར་ཞིང་། རྫོང་མཁར་
དེའི་རྒྱ་སྒོའི་ཀླད་གཡས་ན་སེང་གེ་གསུམ་དང་གཡོན་དུ་རྒྱ་སྟག་གསུམ་གྱི་
གཟུགས་བརྙན་བསྒྲིགས་ནས་བཞེངས་འདུག་པའི་དཀྱིལ་དུ་བྱ་རྒྱལ་ཁྱུང་
ཆེན་ཞིག་གི་གཟུགས་བརྙན་ཞིག་བཞེངས་ཡོད་ལ། ཁྱུང་གི་གཡས་ཀྱི་རལ་
བའི་སྟེང་དུ་མེ་མི་གཅིག་སྣ་ལྔ་འབར་བ་དང་། ཁྱུང་གི་གཡོན་གྱི་རལ་བའི་
སྟེང་དུའང་མེ་མི་གཅིག་སྣ་ལྔ་འབོར་འདུག དེ་ཡང་གཡས་ཀྱི་རལ་བའི་
སྟེང་དུ་མེ་ལྔ་འབར་བའི་རྒྱུ་མཚན་ནི་གླིང་ཆེ་རྒྱུད་འབྲིང་རྒྱུད་ཆུང་རྒྱུད་
10()



གསུམ་གྱི་བླ་གནས་ཡིན་པའི་རྟགས་མཚན་དང༌། གཡོན་གྱི་རལ་བའི་སྟེང་
དུ་མེ་ལྔ་འབར་བའི་རྒྱུ་མཚན་ནི་གླིང་སེང་ཆེན་རྒྱལ་པོར་འབྱུང་བ་ལྔ་ལ་
རང་དབང་ཡོད་པའི་མཚན་མ་ཡིན་ཟེར། རྫོང་མཁར་དེའི་མདུན་ཕྱོགས་
སུ་བསླངས་པའི་རྒྱལ་མཚན་གྱི་སྟེང་དུ་གནམ་མི་འགྱུར་འཁོར་ལོ་རྩིབས་
བརྒྱུད། ས་མི་འགྱུར་པད་མ་འདབ་བརྒྱད། བར་མི་འགྱུར་བཀྲ་ཤིས་ཀྱི་ཟླ་
བ་རང་ཚེས་ཤིག་ལྷུན་གྱིས་གྲུབ་འདུག རྫོང་མཁར་གྱི་ཕྱི་ངོས་སུ་གླིང་རྗེ་གེ་
སར་རྒྱལ་པོས་ཕྱོགས་བཞིའི་དགྲ་བཞི་གཙོ་ཡིན་པའི་རྫོང་ཆེན་བཅོ་བརྒྱད་
ཆམ་ལ་ཕབ་པའི་རྟགས་མཚན་གྱི་བཀྲ་ཤིས་རི་མོ་རབ་དང་རིམ་པ་མངོན་
འདུག་ཟེར། རྫོང་མཁར་དེ་ཆགས་སའི་གཞི་དམ་པ་ནི་གང་ཡིན་ཞེ་ན། ད་
ལྟ་མཚོ་ལྷོ་བོད་རིགས་རང་སྐྱོང་ཁུལ་ཐུན་ཏེ་རྫོང་གི་ནང་རོལ་ཏུ་ཆགས་པའི་
རྭ་རྒྱ་དགོན་པའི་ཤུལ་དེ་ནི་སྤྱི་དཔོན་ཁྲ་རྒན་གྱི་ཁྲུ་སྟོད་གནམ་རྫོང་ཕྱུག་མོ་
ཆགས་སའི་གཞི་ཡིན་ཞེས་ས་དེའི་སེམས་ཅན་ཀུན་གྱིས་གླེང་བར་མ་ཟད།
དེ་དང་འབྲེལ་བའི་ལོ་རྒྱུས་ཀྱང་མང་པོ་བཤད་བཞིན་མཆིས་སོ། །
གསུམ་པ་སྤྱི་དཔོན་རོང་ཚ་ཁྲ་རྒན་ཞེས་པའི་མིང་ཐོགས་དོན་རོབ་
ཙམ་བརྗོད་ན། དེར་ཡང་བཤད་ཚུལ་མི་འདྲ་བ་གང་མང་མཆིས་ཀྱང་སྒྲུང་
པ་ཚེ་རིང་དབང་འདུས་ཀྱིས་བཤད་པའི་ལོ་རྒྱུས་ནི་མིའི་རྣར་འགྲོ་བ་ཞིག་
རེད། ཁོས་བཤད་རྒྱུར། དང་པོ་ཕ་མ་བུ་སྤུན་མེད་པའི་ཚ་ཞང་འདན་
མ་བྱང་ཁྲ་དབུས་ཀྱི་ཚྭ་མཚོ་དཀར་མོ་ལས་སྐུ་འཁྲུངས་ཏེ་གླིང་དཀར་སྟོད་
ལ་ཕེབས་པའི་སྐབས་སུ། སྤྱི་དཔོན་ཁྲ་རྒན་གྱིས་རྒྱུ་ནོར་ཟས་གསུམ་གྱིས་
དབུལ་བའི་མི་ཞིག་ཕེབས་པ་རྟོགས་ཏེ་ཡིད་ལ་སྙིང་རྗེ་ཆེན་པོ་རང་ཤུགས་
སུ་བསྒོམས་ནས་རང་ལ་དབང་བའི་རིན་ཆེན་གསེར་དངུལ་ལ་སོགས་དང་
བཅས་པ་མ་ལུས་པར་སུམ་བགོས་མཛད་དེ་སུམ་ཆའི་གཅིག་འདན་མར་
101



གནང་སྟེ་འཚོ་བཞེས་ཕུན་སུམ་ཚོགས་པ་ཞིག་རོལ་ཏུ་བཅུག་ཅིང་། དེ་
ནས་སྟེང་ཕྱོགས་ལྷ་ཡི་ལུང་བསྟན་ཡོད་པ་ཇི་བཞིན་རྒྱ་གར་གྲུབ་ཆེན་བརྒྱད་
ཅུའི་གྲས་སུ་གཏོགས་པའི་སྐྱེས་བུ་དམ་པ་སེང་སྟག་ཨ་དོམ་ཁོང་ཉིད་ཀྱང་
སྤྲང་བོ་ཞིག་ཏུ་སྤྲུལ་ཏེ་གླིང་དཀར་སྟོད་ལ་ཕེབས་ནས་སྤྱི་དཔོན་ཁྲ་རྒན་གྱི་
སྒོ་ཁར་བསླེབས་ཏེ་ཟས་སློང་བའི་མོད་ལ། སྤྱི་དཔོན་ཁྲ་རྒན་གྱིས་མཐོང་
མ་ཐག་མི་ཕལ་བ་ཞིག་མིན་པ་རྟོགས་ཏེ་ཁོང་ལ་ཚམ་ཚོམ་སྤུ་ཙམ་ཡང་མ་
མཆིས་པར་རང་གི་རྒྱུ་ནོར་ལྷག་མ་ཉིས་ཆའི་གཅིག་དེ་སེང་སྟག་ཨ་དོམ་ལ་
གནང་སྟེ་ས་དེ་རུ་གཞི་ཆགས་པར་བཅུག དེ་ནས་སྤྱི་དཔོན་ཁོང་ལ་ལྷག་པའི་
སུམ་ཆའི་གཅིག་གི་རྒྱུ་དེར་ཡང་སེར་སྣས་ཅུང་ཙམ་ཡང་མ་གོས་པར་གླིང་
གི་བླ་མ་རྣམ་གསུམ་དང་གླིང་གི་སྤྲང་བོ་མི་གསུམ་ལ་ཆེ་ཆུང་ཏིལ་ཙམ་ཡང་
མེད་པར་ཉིས་བགོས་མཛད་དེ་ཕྱེད་ཀ་བླ་མར་ཕུལ་བ་དང་ཕྱེད་ཀ་དབུལ་
ཕོངས་ལ་སྦྱིན་པ་བཏང་ནས་རང་ལ་རྒྱུ་ཁབ་སྐུད་ཙམ་ཡང་མ་བསྐྱུར་ཞེས་
ཟེར་ཞིང་། སྐབས་དེ་ནས་བཟུང་སྤྱི་དཔོན་ནི་ཕན་ཐོགས་ཆེ་བའི་མིའི་མགོ་
དཔོན་ཞིག་རེད་ཟེར་ཏེ་མཚན་ལའང་སྤྱི་དཔོན་ཞེས་ཐོགས་ཤིང་སྙན་གྲགས་
ཀྱི་དུང་བརྡ་ཡང་སྟོད་རྒྱ་གར་དང་སྨད་རྒྱ་ནག་བར་དབུས་གཙང་ཀུན་ཏུ་
ལྷང་ངེར་ཁྱབ་པ་རེད། །
གཞན་དུ་ན་ཁྲ་རྒན་ཞེས་པའི་མཚན་ཡང་ཁོང་གི་རྫོང་མཁར་གྱི་མིང་
ལ་ཁ་སྟོད་གནམ་རྫོང་ཕྱུག་མོ་ཟེར་བའི་རྐྱེན་གྱིས་ཐོགས་པ་སེམས་ཅན་ཀུན་
གྱི་རྣ་བའི་རྒྱན་དུ་གྱུར་ཡོད་པ་དང་། རོང་ཚ་ཞེས་པའི་མཚན་ཡང་ཁོང་
གི་མ་ཡུམ་གྱི་མིང་ལ་རོང་བཟའ་མེ་ཏོག་མཚོ་མོ་ཟེར་བའི་དབང་གིས་སྤྱི་
དཔོན་གྱི་མཚན་ལའང་རོང་ཚ་ཁྲ་རྒན་ཞེས་རོང་ཚའི་ཡིག་འབྲུ་གཉིས་ཀྱང་
འབྱོར་སོང་བ་ལགས་ཞེས་གླེང་ངོ༌། །
102



དྲུག ཁྲོ་ཐུང་གི་རྡོ་མཁར་དང་ཁོང་གི་ལོ་རྒྱུས།
གཅིག དེ་ཡང་མཛེས་སྡུག་འབྱོར་ཕྱུག་ལྡན་པའི་མགོ་ལོག་བོད་རིགས་
རང་སྐྱོང་ཁུལ་དར་ལག་རྫོང་གི་ཁོལ་མདོ་ཀླུ་མོའི་གདོང་ཐོག་ཅེས་པའི་ས་
ཁུལ་དེ་རུ་མ་བཞི་དཔོན་པོ་ཁྲོ་ཐུང་གི་རྡོ་མཁར་ཕོ་རོག་སྙིང་རྫོང་ཡོད་ལ།
ཁྲོ་ཐུང་ཁོང་གིས་བཀོལ་མྱོང་བའི་ཁྲོ་ཟངས་ངོ་མ་ཞིག་ཀྱང་ཡོད་ཟེར། ད་
ལྟ་རྡོ་མཁར་དེའི་མ་གཞི་ཞིག་རལ་དུ་སོང་ཡོད་ནའང་། མཁར་གྱི་གཞི་
བརྩིགས་པའི་ཤུལ་གསལ་བོར་མཐོང་ཐུབ་པ་དང༌། མཁར་རྟིང་གི་ཞེང་
ལ་ཕལ་ཆེར་ཕོ་འདོམ་ལྔ་དྲུག་ཙམ་མཆིས་ལ། རྡོའི་ཁ་མདོག་ནི་རྡོ་སོལ་
གྱི་མདངས་དང་ཁྱད་པར་སྤུ་ཙམ་ཡང་མེད། མཁར་རྙིང་དེ་ཆགས་སའི་
གཞི་དེར་གཞན་དང་མི་མཚུངས་པའི་ཁྱད་ཆོས་ཤིག་ལྡན་པ་ནི། རྨ་ལུ་མ་
གཡས་ནས་འབབ་པ་དང་། ཁོལ་ལུ་མ་གཡོན་ནས་འབབ་པ། རྟ་
ནོར་ལུག་གསུམ་གྱི་ཕྱུགས་གཡང་འཁོར་བ། རྩྭ་རྩི་ཏོག་སྣ་ཚོགས་ཀྱིས་ས་
གཞི་ཁེབས་པ་ཞིག་ལགས། སྒྲུང་པ་སྐད་གྲགས་ཅན་ཚེ་རིང་དབང་འདུས་
ཀྱིས་བཤད་པ་ལྟར་ན། ས་སྐྱ་གོང་མའི་རྣམ་སྤྲུལ། མ་བཞི་དཔོན་པོ་ཁྲོ་
ཐུང་གི་མཁར་མི་འགྱུར་ཕོ་རོག་སྙིང་རྫོང་ཞེས་པ་དེ་ཐོག་མར་འདེབས་པའི་
སྐབས་སུ། ཉིན་མོ་མི་ཡིས་བརྩིགས་པ་དང་མཚན་མོ་ལྷ་ཀླུ་གཉན་གསུམ་
གྱིས་བརྩིགས་པའི་དབང་གིས་རྡོ་མཁར་བརྗིད་ལྡན་འཛོམས་པོ་ཞིག་ཡིན་
པར་མ་ཟད། མཁར་གྱི་ཕྱོགས་བཞི་མཚམས་བརྒྱད་དུ་མ་འོངས་ཕྱི་འབྱུང་
གི་རྟགས་མཚན་རེ་རེའི་གཟུགས་བརྙན་གསལ་བོར་བཞེངས་ཡོད་ཟེར།
རྡོ་མཁར་དེའི་ཁྱད་ཆོས་གཙོ་བོ་གང་དག་ཡིན་ཞེ་ན། དེ་ཡང་
[(j}



མཁར་གྱི་དབུས་སུ་ལྷ་རྟ་མགྲིན་དམར་པོའི་མཆོད་ཁང་བཞེངས་ཡོད་པ་
དང༌། མཆོད་ཁང་གི་སྟེང་དུ་གཡུ་འབྲུག་སྔོན་མོ་ཞིག་གི་ཁ་རུ་རྒྱ་མཚོའི་
ཆུ་སྲིན་ལྟ་བུ་འཇིགས་སུ་རུང་བ་ཞིག་བཟུང་ནས་ཁ་ལྷོ་ཕྱོགས་སུ་འཁོར་
འདུག ལྷ་མི་ཐམས་ཅད་ཀྱིས་འབྲུག་གི་གཟུགས་བརྙན་དེ་བཞེངས་དོན་ནི།
སྐྱེས་མཆོག་ནོར་བུ་དགྲ་འདུལ། གླིང་རྗེ་གེ་སར་རྒྱལ་པོས་ལྷོ་བདུད་ཤིང་ཁྲི་
རྒྱལ་པོ་འདུལ་བའི་རྟགས་མཚན་ཡིན་པ་དང་། མཁར་གྱི་ཤར་ནུབ་གཉིས་
ཀྱི་མཚམས་སུ་སྨིས་གང་ཙམ་གྱི་གསེར་བཙོ་མ་ལས་གྲུབ་པའི་མི་ཆུང་ཞིག་
བཞེངས་འདུག་ལ། མི་དེའི་ཕྱག་གཡས་པའི་ནང་དུ་ཆུ་གྲི་ཁ་ལས་མེ་འབར་
བ་ཅན་ཞིག་འཆོང་འདུག་པ་དང༌། ཕྱག་གཡོན་པའི་ནང་དུ་ལྕགས་ཀྱི་མི་
ཆུང་ངུ་ཞིག་བཅིངས་འདུག ཆུ་གྲི་དེའི་རྩེ་མོ་ལྕགས་ཀྱི་མི་ཆུང་དེའི་སྙིང་ཁར་
བསྣུན་པའི་ཚུལ་མཚོན་ཡོད་ཅིང་། གསེར་མི་དེའི་ཁ་འཇང་གི་ཕྱོགས་ལ་
འཁོར་འདུག མཁར་སྟེང་དེ་རུ་གསེར་མི་དེ་འདྲའི་ཚུལ་ཅན་ཞིག་བཞེངས་
དོན་ནི། གླིང་རྗེ་གེ་སར་མཆོག་གིས་མ་རུངས་འཇང་རྒན་ས་དམ་རྒྱལ་
པོ་འདུལ་བར་བྱེད་པའི་ཆེད་དུ་བཞེངས་པ་དང་། མཁར་རྫོང་གི་ལྷོ་ནུབ་
གཉིས་ཀྱི་མཚམས་སུ་སེང་གེ་དཀར་མོ་ཞིག་གི་ཁ་རུ་མདའ་མདུང་གྲི་གསུམ་
གྱི་མཚོན་ཆ་མང་པོ་བཟུང་འདུག་པ་ཞིག་བཞེངས་ཡོད་ལ། དེ་ནི་གླིང་
སེང་ཆེན་རྒྱལ་པོས་གྲུ་གུ་གོ་རྫོང་ཕབ་པའི་མཚོན་བྱེད་ཡིན་ཟེར། མཁར་
གྱི་ནུབ་བྱང་གཉིས་ཀྱི་མཚམས་སུ་རྒྱ་སྟག་སྤྱན་གཅིག་ཅན་གྱི་གོང་ན་སེང་
གེ་དཀར་མོ་ཞིག་དང་ཁྱུང་ཞིག་གིས་མནན་འདུག་པའི་གཟུགས་བརྙན་
བཞེངས་ཡོད། དེའི་མཚོན་བྱེད་ནི་གླིང་གེ་སར་རྒྱལ་པོས་རྒྱ་ནག་ཇ་རྫོང་
ཕབ་པའི་སྐབས་སུ། སེང་དཀར་མོ་འདྲ་བའི་དགྲ་ལྷ་དང༌། ཁྱུང་དར་
མ་འདྲ་བའི་དགྲ་ལྷ་འཁོར་ཏེ་རྒྱའི་སྟག་མིག་རི་བཀྲ་ཞེས་པའི་མིག་ཡ་གཅིག་
1 J4



ཅན་ཡོད་པ་དེ་ཆམ་ལ་ཕབ་པའི་སྨོན་ལམ་བཏབ་པ་ཡིན་ཟེར། མཁར་
དེའི་བྱང་ཤར་གཉིས་ཀྱི་མཚམས་སུ་ལྕགས་ནག་གི་མི་ཞིག་གི་དཔྲལ་བར་མེ་
འབར་ཞིང་མེའི་དབུས་སུ་ཟུར་གསུམ་ཅན་གྱི་ལྷ་མདའ་ཞིག་ཕོག་འདུག་པ་
དེས་སྐེ་བསྲིངས་ནས་མཁར་གྱི་ཕྱི་རུ་བལྟས་འདུག གཟུགས་རིས་དེའི་མཚོན་
བྱེད་ནི་སྐྱེས་མཆོག་ནོར་བུ་དགྲ་འདུལ་གྱིས་བདུད་མ་རུངས་ཀླུ་བཙན་རྒྱལ་
པོར་ཐོད་མདའ་སྤྲོད་པའི་རྟགས་མཚན་ཡིན་པ་དང༌། མཁར་གྱི་ཤར་
ཕྱོགས་ཀྱི་ཕྱི་ངོས་སུ་གསེར་གྱི་མཛོ་མོ་ཞིག་བཞེངས་འདུག་ལ། མཛོ་མོའི་སྣ་
ཐག་ནི་གསེར་གྱི་མི་དེའི་ཕྱག་གཡོན་པའི་དཔུང་བར་དཀྲིས་འདུག གཟུགས་
བརྙན་གསོན་ཉམས་ལྡན་པ་དེ་འདྲ་ཞིག་བཞེངས་དོན་ནི་གླིང་རྗེ་གེ་སར་
རྒྱལ་པོས་སྟག་གཟིག་ནོར་རྫོང་ཕབ་པའི་མཚོན་རྟགས་ཡིན། མཁར་དེའི་
ནུབ་ཕྱོགས་ཀྱི་ཕྱི་ངོས་སུ་ཁྲག་མཚོ་ཞིག་གི་ཁ་རུ་མི་མང་པོ་རང་ཤུགས་སུ་
འགྱེལ་འདུག་པ་ཞིག་བཞེངས་འདུག གཟུགས་བརྙན་དེའི་མཚོན་བྱེད་ནི་
སེར་པོ་ཧོར་གྱི་དམག་བུ་རྟ་ཁྲི་སྟོང་མང་པོ་གླིང་ལ་བསླེབས་ཏེ་གླིང་ལྷ་སྡེ་
དཀར་པོ་དེ་དམར་པོ་མུན་པའི་ཁྲག་མཚོ་བཞིན་དུ་བསྒྱུར་བའི་ཉིན་མོ་
ཞིག་ཡོང་བའི་མཚོན་རྟགས་ངན་པ་ཡིན། མཁར་གྱི་ལྷོ་ཕྱོགས་ཀྱི་ཕྱི་ངོས་
སུ་ལམ་དཀར་པོ་ཞིག་གཙུག་ལག་ཁང་རིམ་པ་ཉེར་བརྒྱད་ཅན་ཞིག་ཡོད་
པ་དེའི་འགྲམ་དུ་འཐེན་འདུག་པའི་གཟུགས་བརྙན་ཞིག་བཞེངས་ཡོད་པ་
དེའི་མཚོན་བྱེད་ནི། གླིང་རྗེ་སེང་ཆེན་རྒྱལ་པོས་ནག་པོ་བདུད་ཀྱི་ཡུལ་
ནས་ལམ་དཀར་པོ་དེ་དེད་དེ་ཧོར་གུར་དཀར་རྒྱལ་པོའི་སྐུ་མཁར་ཡ་རྩེ་
མཁར་དམར་གྱི་འགྲམ་དུ་ཕེབས་ཏེ། གུར་དཀར་རྒྱལ་པོར་གཉའ་སྒ་
སྟོད་པའི་རྟགས་མཚན་ཡིན། ཡང་མཁར་མི་འགྱུར་ཕོ་རོག་སྙིང་རྫོང་གི་
གཡས་འགྲམ་ན་ཟུར་བཞི་ཅན་གྱི་རྭ་རྫོང་སྨུག་པོ་གཅུས་རྫོང་ཟེར་བ་ཞིག་
105



ཡོད། དེའི་ནང་དུ་ཨ་ཁུ་ཁྲོ་ཐུང་གི་མན་ངག་སུམ་བརྒྱ་དྲུག་ཅུ་ཚང་བ་
དང༌། ཁོང་གི་ཚེ་གང་གི་སྒྲུབ་ཕུག་ཀྱང་ཡིན་ཟེར། ཁྲོ་ཐུང་རྒྱལ་པོ་ནི་གླིང་
ཆོས་འཕན་ནག་པོའི་རྒྱལ་རྒྱུད་འཛིན་མཁན་ཡིན་པར་བརྟེན། གླིང་གི་མ་
འོངས་ལུང་བསྟན་གྱི་རྟགས་མཚན་ཡོངས་རྫོགས་རྫོང་མཁར་ཕོ་རོག་སྙིང་
རྫོང་གི་སྟེང་དུ་མཚོན་པ་དེ་ཡ་མཚན་དགོས་པ་ཞིག་གཏན་ནས་མིན་ཟེར་
རོ། ། །
གཉིས། གཞན་ཡང་གླིང་གི་ཁྲོ་ཐུང་རྒྱལ་པོས་མཁར་མི་འགྱུར་ཕོ་
རོག་སྙིང་རྫོང་དེ་བཟུང་བའི་ཚུན་གྱི་ལོ་རྒྱུས་རགས་ཙམ་བརྗོད་ན། དེ་
ཡང་མ་བཞི་དཔོན་པོ་ཁྲོ་ཐུང་ཞེས་པ་དེ་ཁྲོ་ཕྱོགས་ངམ་ལྷ་རྒྱལ་པོའི་སྲས་
མོ་ཁྲོ་ཚ་འཕར་མོ་དུང་མཚོ་དང་ཕ་ཁྲི་དཀར་གླིང་ལྷ་རྒྱལ་པོ་གཉིས་ལས་
སྐུ་འཁྲུངས། ཁྲོ་ཐུང་རྒྱལ་པོར་སྐུ་སྤུན་ལྔ་ཡོད་དེ། ཁྲོ་ཚ་སྟེང་ཕྱོགས་དམར་
པོ་དང་། རོང་གི་གཡུ་བསེ་ངམ་གནག སེང་བློན་རྒྱལ་པོ། རྒྱའི་ཨ་བསེ་ངམ་
གནག དར་འཕེན་དུག་གི་སྡོང་བོ་བཅས་སོ། །ཁྲོ་ཐུང་གི་བཙུན་མོ་ནི་འབྲུ་
མཁའ་རིང་རྒྱལ་པོའི་སྲས་མོ་སྟེ་མིང་ལ་གསེར་མཚོ་མ་ཟེར་ཞིང་སྲས་ལྔ་ཡོད།
དེ་དག་ནི་སྟག་རོང་གཟིག་འཕེན་དང་། ཉ་ཚ་ཨ་བརྟན། སྟག་རོང་སྟག་ཚ་
ངོ་ལུག རོང་ཚ་དམར་ལེབ། སྟག་རོང་ལྷ་རྒོད་འབུམ་ལུ་བཅས་སོ། །ཁྲོ་ཐུང་
གི་ཆིབས་པའི་མིང་ལ་འཕར་བ་རྔ་ནག་ཟེར། རྟ་དེའི་ཁྱད་ཆོས་ནི་ཀི་ཞིག་
བརྒྱབ་ན་དེ་མ་ཐག་ས་དེ་རུ་ཉལ་བ་ཞིག་ཡིན་སྐད་དོ། །མ་བཞི་དཔོན་པོ་
ཁྲོ་ཐུང་དེ་སྐུ་མཁར་ཕོ་རོག་སྙིང་རྫོང་དུ་སྐུ་འཁྲུངས་མ་ཐག་གཞན་དང་
མི་མཚུངས་པར་སྐུ་བྱད་ཆེ་བས་མ་ཡི་ནུ་མས་མ་སོས་པར་རྒོད་མའི་ནུ་མ་
བསྟུན་མོད། ཡིན་ནའང་རྒོད་མའི་ནུ་མས་ཀྱང་མ་སོས་པར་འབྲི་མོ་ཞིག་
གི་ནུ་མ་བསྣན། འབྲི་མོའི་འོ་མས་ཀྱང་མ་སོས་པས་ཕ་མ་གཉིས་ཀྱི་ཐབས་
[06



ཐམས་ཅད་ཟད་དེ། གླིང་སྤྱི་དཔོན་གྱི་དྲུང་དུ་ཕྱིན་ཏེ་བྱིས་པའི་སྐྱེས་རིམ་
ཚང་མ་ཡར་ཞུ་ཞུས་ཏེ། མ་གསུམ་གྱིས་གསོས་ཀྱང་སོས་ཐབས་མེད་པས་ད་
ལྟ་ཁྱི་མོ་ཞིག་ཡོད་པའི་ནུ་མ་བསྣུན་ན་ཨེ་ཆོག་ལགས་ཞེས་ཞུས་ཙ་ན། སྤྱི་
དཔོན་ཁྲ་རྒན་གྱིས་ཁྲོ་ཐུང་ཁོང་ནི་གླིང་གི་དཔའ་རྟུལ་བརྒྱད་ཅུའི་གྲས་སུ་
གཏོགས་ཤིང་སངས་རྒྱས་ཀྱི་གོ་འཕང་བརྙེས་པའི་སྐྱེས་བུ་ཞིག་ཡིན་པས་ཁྱི་
མོའི་འོ་མ་སྡུད་མི་རུང་། ཡིན་ནའང་ཁོ་ཉིད་གསོ་བའི་ཐབས་ཤིག་དགོས་
པས་ད་ལྟ་ལྷ་ཆེན་ཚངས་པ་དཀར་པོའི་ལྷ་ལུག གླིང་ཆོས་འཕན་ནག་པོའི་
སྒོ་ཟོག་ལྷ་ལུག་ཚོས་མཚལ་དམར་པོའི་ནུ་མ་བསྣུན་ན་སོས་ཤིང་ནར་སོན་
ཐུབ་གསུངས་པ་ན། ཁྲོ་ཐུང་དཔོན་པོའི་ཕ་མ་གཉིས་ཀྱིས་སྤྱི་དཔོན་གྱི་
གསུང་ལྟར་ལྷ་ལུག་ཚོས་མཚལ་དམར་པོའི་ནུ་མ་བསྣུན་པས་སོས་སོ། །མ་
བཞི་དཔོན་པོ་ཁྲོ་ཐུང་ཞེས་པའི་མིང་ཐོགས་དོན་ཡང་གོང་དུ་བརྗོད་པའི་རྒྱུ་
མཚན་གྱིས་སོ། །
དེར་ཡང་གླིང་ཆོས་འཕན་ནག་པོ་དང་གླིང་སྤྱི་དཔོན་ཁྲ་རྒན་རྣམས་
གཉིས་ཀྱི་ཐུགས་དགོངས་སུ། མ་བཞི་དཔོན་པོ་ཁྲོ་ཐུང་དེ་གླིང་གི་གདུང་
རྒྱུད་འཁྲུལ་མེད་ཅིག་ཡིན་པས་དཔའ་འཛོམས་ཤིང་བློ་རིག་རྒོད་པ་ཞིག་
སྐྱེས་འདུག་པར་བརྟེན། ཕྱིས་སུ་སྟེང་ཕྱོགས་ལྷའི་ཡུལ་ནས་གླིང་ལྷ་སྡེ་
དཀར་པོ་སྐྱོང་བའི་རྒྱལ་རྒྱུད་ལྷ་སྲས་སྐྱེས་བུ་དམ་པ་ཞིག་མངགས་ཡོང་
ན་ཁོས་ཕྲག་དོག་དང་གནོད་སྐྱོན་བཟོ་རྒྱུ་ཡིན་པ་མཁྱེན་ནས། གླིང་ཆོས་
འཕན་ནག་པོས་རྫུ་འཕྲུལ་གྱིས་འཇང་ཕྱོགས་སྲིན་པོ་བྲག་རི་འབར་བ་ཟེར་
བ་དེར་མདའ་ཞིག་འཕངས་ཏེ་སྲིན་པོ་སྟག་རི་འབར་བའི་དཔྲལ་བར་
ཕོག་པ་ན་སྲིན་པོ་དེ་འཕྲལ་དུ་ཤི་ཟིན་ནའང་རྣམ་ཤེས་ཝ་ཞིག་ཏུ་སྤྲུལ་
ཏེ་བྲོས་ནས་གླིང་སྤྱི་དཔོན་ཁྲ་རྒན་གྱི་སྒོ་ཁར་བསླེབས་བྱུང༌། དེར་སྤྱི་
དfyi



དཔོན་ཁྲ་རྒན་གྱིས་གཞུ་དཀར་མོ་གཡས་འཁྱིལ་གྱི་སྟེང་ལ་མདའ་དཀར་མོ་
གནམ་ལྕགས་ཐོག་མདའ་ཟེར་བ་དེ་བཞག་ནས་འཕེན་བསམ་པའི་སྐབས་
སུ། ཉག་ཕྲན་མདའ་དེ་སྟེང་ཕྱོགས་ལྷས་གནང་བའི་ལྷ་མདའ་ཡིན་པས་
མདའ་མདེའུ་ཕྱིར་རང་སྟེང་དུ་འཁོར་ནས་སྤྱི་དཔོན་ལ། ཁྱེད་རང་མ་བྲེལ་
རེ་ཞིག་བདག་ལ་གསོན་དང༌། དེ་རིང་སྲིན་པོ་བྲག་རི་འབར་བའི་སྤྲུལ་
བ་ལ་འདི་བསད་རྗེས་སྙིང་ཁྲག་མང་མི་ཉན་ཉུང་མི་ཉན་ནས་འབྲུ་ཞིག་
གི་ཆེ་ཆུང་ཙམ་བླངས་ཏེ་རིལ་བུ་བདུན་བཟོས་ནས་འོ་མའི་ནང་དུ་བསྲེས་
ཏེ་ཐབས་བརྒྱ་ཇུས་སྟོང་གིས་ཁྲོ་ཐུང་ལ་འཐུང་དུ་བཅུག་ན་ཕྱིས་སུ་ཕན་པ་
བསམ་གྱིས་མི་ཁྱབ་པ་ཞིག་ཡོང་ངེས་ལགས་གསུངས་པ་ན། སྤྱི་དཔོན་གྱིས་
ཡ་ལགས་སོ། །དེ་བཞིན་བསྒྲུབ་པར་བྱ་ཞེས་གསུངས་པ་དང་ཆབས་ཅིག་ལྷ་
མདའ་དེ་རང་ཤུགས་སུ་ཝ་མོ་དེའི་ཕྱོགས་སུ་འཁོར་བྱུང་། དེར་སྤྱི་དཔོན་
གྱིས་མདའ་དེ་འཕངས་པས་ཝ་མོ་དེ་སྐད་ཅིག་ཉིད་ལ་བསད། དེ་ནས་སྤྱི་
དཔོན་གྱིས་འཕྲལ་དུ་ཝའི་སྙིང་ཁྲག་ཁོལ་མ་བླངས་ཏེ་ལྷ་མདའི་གསུངས་
པ་ཇི་བཞིན་རིལ་བུ་བདུན་བཟོས་ཏེ་འོ་མའི་ནང་དུ་བསྲེས་ནས་ཁྲོ་ཐུང་ལ་
འཐུང་དུ་བཅུག་རྗེས། ཁྲོ་ཐུང་ནི་དཔའ་ངར་ཞུམ་པའི་སྙིང་ཆུང་སྔར་མ་
ཞིག་ཏུ་གྱུར་སོང་། གལ་ཏེ་ཝའི་སྙིང་ཁྲག་དེ་ཁྲོ་ཐུང་ལ་འཐུང་དུ་མ་བཅུག་
ན། གླིང་གེ་སར་རྒྱལ་པོ་མཆོག་མི་ཡུལ་དུ་འཁྲུངས་པའི་སྐབས་སུ། གླིང་
དཀར་ནང་འཁྲུག་ལངས་ཏེ་ཁྲོ་ཐུང་གིས་གེ་སར་ལ་གནོད་པ་ཚབས་ཆེན་
བཟོ་ནུས་ཟེར། །
གསུམ། ཕྱིས་སུ་ཁྲོ་ཐུང་དཔོན་པོའི་ན་སོའི་ལང་ཚོ་དར་ལ་བབ་པའི་
སྐབས་སུ། གླིང་རྗེ་ཆོས་འཕན་ནག་པོའི་སྐུ་ཚེ་རྫོགས་པ་དང་ཁོང་ཉིད་
གླིང་ས་མཐོང་བ་ཀུན་སྨོན་གྱི་རྒྱལ་སར་བཞུགས་ཏེ། མཁར་མི་འགྱུར་ཕོ་
1 08



རོག་སྙིང་རྫོང་གི་བདག་པོ་དམ་པར་གྱུར་པའི་ཚེ། ཁྲོ་ཐུང་རྒྱལ་པོས་འབྲུ་
ཕུགས་གསེར་རྫོང་ཕྱུག་མོ་ཕབ། འབྲུ་ཡུལ་ནས་རྫོང་ཡངས་པོ་ཕབ། རྭ་
ཅོ་གཅུས་རྫོང་རིང་མོ་ཕབ། གསེར་ནས་ལ་སོགས་ཀྱི་གཏེར་སྒོ་མང་པོ་ཕྱེ་
ཞེས་པའི་ཟེར་སྲོལ་ཡོད་ནའང་། ཁྲོ་ཐུང་རྒྱལ་པོར་ཕྱོགས་བཞིའི་དགྲ་བཞི་
འདུལ་བའི་དབང་སྐལ་མེད་པས་ཇོ་སྐྱིད་ཡིད་བཞིན་ནོར་བུ་གོང་མ་ལྷ་ནས་
མ་གནང་མི་ཆོག་པའི་ལུང་བསྟན་གསལ་བོ་ཡོད་པར་བརྟེན། ཁྲོ་ཐུང་རྒྱལ་
པོས་ཡིད་ལ་ཕྲག་དོག་དང་ངན་སེམས་བཅངས་ཏེ། གེ་སར་ཉིད་མགོ་མི་
འབུར་བ་ཞིག་བཟོ་རྒྱུའི་ཐབས་བཀོད་གང་མང་འཐེན་རུང་གནོད་སྐྱོན་སྤུ་
ཙམ་ཡང་ཐེབས་མ་ཐུབ། འདིའི་ཕྱོགས་ཀྱི་ལོ་རྒྱུས་ནི་བརྗོད་ན་ཚར་རྒྱུ་མེད་
པ་ཞིག་མཆིས་མོད། འདིར་བརྗོད་མང་ན་བརྗོད་བྱའི་དོན་ལ་གནོད་པར་
དོགས་ནས་གཏམ་རྒྱུད་ཐུང་ངུ་ཞིག་བཀོད་ན་འདི་ལྟ་སྟེ།
དེ་ཡང་ཉི་མ་བཟང་པོ་ཧོར་ཟླ་དྲུག་པའི་ཚེས་བཅོ་ལྔའི་ཉིན་ལ་
འགོག་ར་ལོ་སྟོན་པའི་སྲས་མོ་སྨན་འགོག་བཟའ་ཁོ་མོ་ཤར་རྨ་རྒྱལ་དཀྱིལ་
འཁོར་ནོར་བུའི་ཕོ་བྲང༌། གནམ་མི་འགྱུར་འཁོར་ལོ་རྩིབས་བརྒྱད། ས་
མི་འགྱུར་པད་མ་འདབ་བརྒྱད། བར་མི་འགྱུར་བཀྲ་ཤིས་དར་ཐང་ཞེས་བྱ་
བའི་ཕོ་བྲང་གི་གཟིམ་ཁང་དུ་གཟིམས་འདུག་པའི་སྐབས་སུ། སྟེང་ཕྱོགས་ལྷ་
ཆེན་ཚངས་པ་དཀར་པོས་རྫུ་འཕྲུལ་གྱིས་གནམ་ལས་ཆར་ཐིགས་པ་བཞི་ཙམ་
འབབ་ཏུ་བཅུག་སྟེ་མ་འགོག་བཟའི་ཁ་ནས་ཁོག་པར་ཐིམ་སྟེ་བུ་བུ་མོ་བཞི་
སྦྲུམ་བྱུང་། དེར་ཡང་ཉིན་ཞིག་མ་འགོག་མོའི་སྤྱི་གཙུག་བདེ་ཆེན་གྱི་འཁོར་
ལོ་ལས་གསེར་གྱི་མེ་ཏོག་པད་མ་འདབ་བརྒྱད་ཅིག་བཞད་ཅིང༌། དེའི་དབུས་
སུ་བུ་ཆེ་བ་དེ་འཁྲུངས་ཏེ་སྟེང་ཕྱོགས་ལྷ་ཡི་ཕོ་བྲང་ལ་འཕུར་སོང་། མཚན་
ལ་ཕུ་བོ་དུང་སྐྱོང་དཀར་པོ་ཟེར་བ་དང་། དེ་ནས་ཡང་ཟླ་ལྔ་བའི་ཚེས་
109



བརྒྱད་ལ་འགོག་མོའི་ཕྲག་པ་གཡས་པའི་སྟེང་དུ་དུང་གི་མེ་ཏོག་པད་མ་
འདབ་བརྒྱད་ཅིག་བཞད་ཅིང་། དེ་ལས་བུ་འབྲིང་བ་སྐུ་འཁྲུངས་ཏེ་གཉན་
ཕྱོགས་དགྲ་ལྷའི་ཕོ་བྲང་དུ་འཕུར་སོང་། མཚན་ལ་ནུ་བོ་ཀླུ་བདུད་འོད་ཆུང་
ཟེར། དེ་ནས་མ་འགོག་མོའི་ཕྲག་པ་གཡོན་པའི་སྟེང་དུ་གཡུ་ཡི་མེ་ཏོག་པད་
མ་འདབ་བརྒྱད་ཅིག་བཞད་པ་དང་མེ་ཏོག་གི་དབུས་སུ་དཀར་སེར་དམར་
མདངས་ཆགས་པའི་འཇའ་འོད་ཀྱི་སྣེ་གཅིག་ཟུག་ཡོད་ཅིང༌། འཇའ་འོད་
ཀྱི་སྣེ་གཞན་གཅིག་མཚོ་སྔོན་ཁྲི་ཤོར་རྒྱལ་མོའི་འཇིངས་སུ་འཐེན་འདུག དེ་
ལས་སྲས་མོ་ཞིག་སྐུ་འཁྲུངས་ཏེ་མཚོ་ཁྲི་ཤོར་རྒྱལ་མོའི་ནང་དུ་བོ་དན་འདྲེན་
ཞུས། གདན་འདྲེན་ཞུ་མཁན་ནི་ཀླུ་གདོལ་བ་ནག་པོ་ཡིན་ཟེར་ཞིང་། སྲས་
མོའི་མཚན་ལ་ཀླུ་མོ་དུང་སྐྱོང་འབར་བོ་གསོལ་ལོ། །དེ་ནས་འགོག་མོའི་བུ་ཆུང་
བ་ཇོ་སྐྱིད་དམ་པ་སངས་རྒྱས་དེ་སྐུ་འཁྲུངས་རན་པའི་དུས་སུ། མ་བཞི་དཔོན་
པོ་ཁྲོ་ཐུང་གིས་རང་གིས་གཉེར་བའི་རྒྱལ་ས་ཤོར་བར་དོགས་ནས་མ་འགོག་མོ་
དེ་མྱུར་བར་གསོད་རྒྱུའི་ངན་སེམས་བཅངས་ཏེ་འགོག་མོའི་རྐང་ལག་བཞི་བོ་
ཕྱོགས་བཞིར་བརྒྱངས་ནས་མགོ་བྲག་ལ་གཏད། ཞབས་ཟུང་ཆུར་གཏད་དེ་
སྙིང་ཁར་ཤིང་སྐྱེར་བའི་མེ་ཕུང་སྦར་ན་ཡང་། ཇོ་སྐྱིད་ཡིད་བཞིན་ནོར་བུ་ནི་
སངས་རྒྱས་སྟོང་གི་ཐུགས་སྲས་ཡིན་པས་མེས་སྤུ་ཙམ་ཡང་ཚིག་མ་ཐུབ་པར་མ་
ཟད། གནོད་སྐྱོན་ཙམ་ཡང་མ་ཐེབས་པར་ངན་ཐམས་ཅད་གྲོགས་སུ་གྱུར་
པའི་རྐྱེན་གྱིས་ཁྲོ་ཐུང་གི་ཐབས་བཀོད་ཟད་དེ་མཐའ་མཇུག་མ་འགོག་མོ་རྨ་
སྨད་གཡུ་ལུང་སུམ་མདོ་རུ་ཕར་བསྐྲད་དོ་ཞེས་བརྗོད་པ་ལགས།
སྤྱིར་ཨ་ཁུ་ཁྲོ་ཐུང་རྒྱལ་པོའི་མཁར་མི་འགྱུར་ཕོ་རོག་སྙིང་རྫོང་དང་
འབྲེལ་བའི་ལོ་རྒྱུས་མང་པོ་མཆིས་མོད་ཀྱང་དུས་སུ་བབ་པའི་ཆར་དང་སྐབས་
སུ་བབ་པའི་གཏམ་ཟེར་བའི་དཔེ་བཞིན། འདིར་སྐབས་བབ་ཀྱི་བརྗོད་བྱ་
1 10



གཙོ་བོ་མིན་པས་ཕྱིས་སུ་སྐབས་གླགས་བཙལ་ནས་ཞིབ་ཏུ་བརྗོད་པར་བྱའོ། །
བདུན། གླིང་གི་ཡང་རྟུལ་དམ་པའི་མི་བདུན་གྱི་
ལོ་རྒྱུས་དང་ཤུལ་རྟེན།
དེ་ཡང་འཛམ་གླིང་ཟླུམ་པོའི་ཡང་རྩེ་ན་གྲགས་པ་དཀར་པོའི་བ་
དན་རླུང་གིས་སྐྱོད་བཞིན་པའི་གླིང་རྗེ་གེ་སར་རྒྱལ་པོའི་སྒྲུང་ལས། ནག་
ཕྱོགས་དགྲ་སྡེ་ཀུན་ལས་རྣམ་པར་རྒྱལ་བའི་དཔའ་ངར་ཞུམ་པ་མེད་པའི་
གླིང་གི་དཔའ་རྟུལ་སུམ་ཅུའི་རྩེར་སོན་པ་སྟེ། ཡང་རྟུལ་དམ་པ་མི་བདུན་གྱི་
སྐྱེས་རབས་ལོ་རྒྱུས་མདོ་ཙམ་བརྗོད་ན། ཐོག་མར་སྨུག་པོ་ལྡོང་གི་གདུང་
རྒྱུད་ཅུང་ཙམ་མ་བརྗོད་ན་ཆུ་རིང་མོའི་ཆུ་མགོ་དང་མི་རྣམས་ཀྱི་འབྱུང་
ཁུངས་རྟོགས་དཀའ་བའི་དབང་གིས་གཤམ་དུ་ཚིག་བསྡུས་དོན་གསལ་སྒོས་
གནའ་བའི་བཤད་རྒྱུན་ལྟར་ཉུང་ཙམ་བརྗོད་པར་བྱ་སྟེ། དེ་ཡང་སྔོན་བཀྲ་
ཤིས་དགེ་ལེགས་དཔལ་གྱི་སྲིད་མིག་རྣམ་པར་འཆར་བའི་སྐལ་བ་བཟང་
པོ་ལ། རིགས་གསུམ་སེམས་དཔའ་ལ་སོགས་པའི་བྱང་ཆུབ་སེམས་དཔའ་
རྣམས་ཀྱིས་བྷོ་ཊ་སྟེ་བོད་ཡུལ་ཁ་བ་ཅན་གྱི་འགྲོ་བ་རྣམས་འདུལ་བའི་དོན་
དུ་ཐུགས་རྗེ་ཆེན་པོའི་སྤྲུལ་བ་སྤྲེའུ་བྱང་ཆུབ་སེམས་དཔའི་སྐྱེ་བ་བཞེས་ཏེ་རྒྱ་
གོར་ནས་བོད་ལ་རིམ་པར་བྱོན་ནས། ཡར་ཀླུང་ཤེལ་གྱི་བྲག་ཕུག་ཏུ་སྒྲུབ་
པ་ལ་བཞུགས་པའི་དུས་སུ། རེ་ཞིག་སྲིན་མོ་གཟུགས་མཛེས་མ་ཞིག་གམ་
དུ་བྱུང་ནས། ཁོ་ལ་ཆགས་ཤིང་ཟླ་གྲོགས་བསྒྲིག་འདོད་པའི་རྣམ་འགྱུར་
བསྟན་ནས་འདུག་པ་ལ། སྤྲེའུ་ཡི་ཞལ་ནས། ང་ནི་སྐྱེ་བ་སྔ་མར་དཀོན་
མཆོག་ལ་མཆོད་པ་དང་། དགེ་འདུན་ལ་བསྙེན་བཀུར། དབུལ་ཕོངས་
111



ལ་སྦྱིན་པ་སོགས་བྱ་མ་ཐུབ་པའི་དབང་གིས་ད་ལྟ་སྤྲེའུའི་ལུས་བླངས་ཏེ།
འཕོངས་ལ་རྔ་མ། ལུས་ལ་སྤུ། ངོ་ལ་གཉེར་མ་འདུག་པས། ཁྱོད་ཀྱི་
ཟླ་གྲོགས་མི་ཉན་ཞེས་བཤད་པ་ན། སྲིན་མོ་ན་རེ། ངེད་གཉིས་མཉམ་
དུ་བསྡད་ན། ཁྱོད་ལ་རིག་པའི་བུ་ཕྲུག་བྱུང་ན་དགེ་བའི་ཆོས་རྣམས་ལ་
སྤྱོད་པར་མཁས་ཤིང་། བོད་མུན་པའི་ཡུལ་ཁམས་འདིར་དམ་པའི་ཆོས་ཀྱི་
ཉི་མ་ཤར་བ་འདྲ་ཞིག་ཡོང་བའི་རེ་བ་ཡིན་ཞེས་ཟེར་བ་ལ། སྤྲེའུ་བྱང་ཆུབ་
སེམས་དཔས་ཀྱང་རི་བོ་གྲུ་འཛིན་གྱི་བླ་མས་སྔོན་ལུང་བསྟན་གནང་ཡོད་
པ་ཡིད་ལ་ཤར་ནས་བྲག་སྲིན་མོ་དང་མཉམ་དུ་བསྡད་པ་རེད། དེ་ནས་མ་
འགྱངས་པར་ཕྲུ་གུ་ཡང་མང་དུ་བྱུང་ངོ༌། །ཁོང་གཉིས་ཀྱི་རྒྱུད་ལས་མཆེད་
པའི་ཕྲུ་གུ་མང་པོ་ལས་དང་པོ་ལྡོང་ར་ཁྲ་རྒད་པོ་ཟེར་བ་ཐབས་དང་ཤེས་
རབ་ཀུན་དང་ལྡན་པ་ཞིག་འདུག་པ་དེའི་རྒྱུད་ལ་བུ་གསུམ་བྱུང་བ། ཆེ་བ་
ལ་ཆོས་འཕེན་ནག་པོ་ཟེར། འབྲིང་བ་ལ་ཆོས་ལ་འཕེན་ཟེར། ཆུང་བ་ལ་
བླ་མ་འཕེན་ཟེར་བས། འཕེན་པོ་ཐོགས་པའི་བུ་གསུམ་དུ་གྲགས། བུ་དེ་
གསུམ་གྱིས་ཤར་རྨ་རྒྱལ་སྦོམ་ར་ལ་གཉེན་གྱི་དར་ལམ་འཐེན། རྨ་རྒྱལ་གྱི་
སྲས་མོ་ཆེ་བ་དེ་བུ་ཆོས་འཕེན་ནག་པོའི་ཇ་མ། འབྲིང་བ་དེ་ཆོས་ལ་འཕེན་
གྱི་ཇ་མ། ཆུང་བ་དེ་བླ་མ་འཕེན་གྱི་ཇ་མ་བྱས་ནས། བུ་དེ་གསུམ་གྱིས་
རང་རང་ལ་སྦྲ་རེ་ཕུབ་སྟེ་དུད་ཁྱིམ་གསུམ་བཅོས། ཡབ་ར་ཁྲི་རྒད་པོ་ཟུར་
དུ་བཞག་སྟེ་བུ་གསུམ་གྱིས་ཞབས་ཞུ་སྒྲུབ་རེས་བྱས་ནས་གསོས། །
ཉིན་ཞིག་ལ་ཡབ་ར་ཁྲ་རྒད་པོས་རང་གི་བུ་གསུམ་དེ་ཁོང་གི་དྲུང་
དུ་བོས་ཡོང་སྟེ། ང་ར་ཁྲ་རྒད་པོའི་རྒྱུད་པ། ཞང་པོ་རྨ་རྒྱལ་སྤོམ་རའི་ཚ་
བོ། སངས་རྒྱས་ཀྱི་བསྟན་པ་སྲུང་བ། སེམས་ཅན་ལ་བདེ་སྐྱིད་འབྱུང་བ།
དཀོན་མཆོག་གི་དབུ་འཕང་བསྟོད་པ། གཉོམ་ཆུང་གི་ངོ་སོ་མཐོ་བ། མུ་
1 12



སྟེགས་ཀྱི་འདུ་ར་བཤིག་པ། དགྲ་བོའི་ཡུལ་གྱི་མི་རྒྱུད་རྩ་ནས་གཅོད་པ།
བོད་ཡུལ་འདི་ལ་བདེ་སྐྱིད་ཕུན་སུམ་ཚོགས་པའི་ཡུལ་ཚོ་ཆེན་ཞིག་ཆགས་
ངེས་ཡིན་ཞེས་གསུངས་ཏེ། རང་གི་བུ་གསུམ་པོའི་བཟའ་ཟླ་དང་བཅས་པ་
ལས་གཅིག་རྨ་སྟོད་ལ་མངགས། གཅིག་རྨ་སྐེད་ལ་མངགས། གཅིག་རྨ་
སྨད་ལ་མངགས་པ་ཡིན། །
དེར་ཡང་གླིང་གི་བུ་སྤུན་གསུམ་གྱིས་རྨ་ཡུལ་དར་དཀར་རིང་མོ་
བཟུང་ཞིང་རྒྱུད་ལས་སྐྱེས་པའི་སྐྱེས་པ་ཐམས་ཅད་རྒྱ་གར་གྱི་གྲུབ་ཆེན་
དང་མཚུངས་པ། བུད་མེད་བྱུང་བྱུང་ཐམས་ཅད་ཊཀྐི་མ་དང་མཚུངས་
པ། རྟ་བྱུང་བྱུང་ཐམས་ཅད་རྒྱ་གར་གྱི་བྱ་རྒོད་དང་མཚུངས་པ་སྟེ། ར་ཁྲ་
རྒད་པོའི་བུ་ཆེ་བའི་རྒྱུད་ལས་གླིང་ཆེ་རྒྱུད་བྱུང་བ་དང༌། བུ་འབྲིང་བའི་
རྒྱུད་ལས་གླིང་འབྲིང་རྒྱུད་བྱུང་བ། བུ་ཆུང་བའི་རྒྱུད་ལས་གླིང་ཆུང་རྒྱུད་
བྱུང་ཞིང༌། རིམ་གྱིས་གནས་མཆོག་གྱུར་གླིང་དཀར་སྟོད་ལ་སྔར་མེད་ཀྱི་
ཚོ་ཆེན་ལྷ་སྡེ་དཀར་པོ་ཆགས་པ་ལས། སྟོད་ལ་གསེར་བོ་མཆེད་བརྒྱད།
བར་ལ་འོམ་བུ་ཚོ་དྲུག སྨད་ལ་རྨུ་སྤྱང་སྡེ་བཞི་ཆགས་ཤིང་། གཞན་ཡང་
སྟག་རོང་ཤོག་ཆེན་བཅོ་བརྒྱད། འདན་མ་ཁྲི་སྐོར་བཅུ་གཉིས། ཚ་ཞང་
ཕྱུག་པོ་རུ་དགུ སྐྱ་ལོ་ཕྱུག་གི་སྡེ་བ་སོགས་ཀྱི་མངའ་ཐང་རྒྱས་ཤིང་རྟེན་གཞི་
ཚུགས་སྐད།
དེ་ནས་སྨུག་པོ་ལྡོང་གི་གདུང་རྒྱུད་གླིང་གི་རྒྱལ་རབས་བཅོ་བརྒྱད་ཀྱི་
བར་མཚམས་སུ། གདུང་བཙན་པོ་ཆོས་འཕེན་ནག་པོའི་སྐུ་རིང་ལ་སངས་
རྒྱས་ཐམས་ཅད་ཀྱི་དགོངས་པ་གཅིག་ཏུ་འདུས་པའི་འཇམ་དབྱངས་ཀྱི་རྣམ་
སྤྲུལ་རྒྱལ་པོ་གེ་སར་ཉིད་ངོ་མཚར་ལྡན་པའི་ལྟས་བཟང་དང་མཉམ་དུ་སྐུ་
བལྟམས་ཤིང་། དེ་ནས་རིམ་གྱིས་གདུང་རིགས་གཅིག་པའི་ཕུ་ནུ་སུམ་ཅུ།
11:3



ཡང་རྟུལ་དམ་པ་མི་བདུན། ཞེ་རྟུལ་ཁྲ་གླག་སྤྱང་གསུམ་བཅས་ཀྱི་སྐུ་ཡང་
འཁྲུངས་ནས་རྒྱལ་ཆེན་སྡེ་བཞིའི་དམག་གི་རུ་མཚོན་ཕར་ཏེ། ནག་ཕྱོགས་
བདུད་རིགས་ཐམས་ཅད་མཚུངས་མེད་ཟིལ་གྱིས་མནན་ཞིང༌། སངས་རྒྱས་
བསྟན་པ་ཕྱོགས་བཞི་ཀུན་ཏུ་སྤེལ་ནས་སེམས་ཅན་ཐམས་ཅད་བདེ་སྐྱིད་
འཚོ་བའི་ལམ་དུ་བཀོད་པ་ཞེས་སོ། །སྤྱིར་གོང་གི་ལྷ་སྒྲུང་དང་མཚུངས་བའི་
སྨུག་པོ་ལྡོང་གི་འབྱུང་ཁུངས་འདི་ཚན་རིག་གི་ལྟ་བ་དང་བསྡུར་ན་མཐུན་
དང་མི་མཐུན་མང་པོ་མཆིས་མོད། ཡིན་ནའང་གནའ་ནས་ད་ལྟའི་བར་དུ་
དེ་ལས་ལྷག་པའི་ཚད་ལྡན་གྱི་ལོ་རྒྱུས་ཤིག་མཐོང་དཀོན་པ་དང་། ད་དུང་
ཁྱད་པར་དུ་ཞིབ་འཇུག་གི་རིན་ཐང་ཧ་ཅང་ཆེ་བར་བརྟེན། ཁྱེད་བློ་ལྡན་
རྣམ་པའི་རྣམ་དཔྱོད་ཀྱི་རིག་པས་བརྟག་པར་མཚལ། ལར་ཡིན་ན་འདིར་
གླིང་གི་འགྲན་མེད་དཔའ་རྟུལ་སུམ་ཅུས་འཇིག་རྟེན་མི་ཡུལ་འདིར་བརྗོད་
ཀྱང་རྫོགས་མཐའ་མེད་པའི་རླབས་ཆེན་གྱི་མཛད་རྗེས་བཞག་ཡོད་པ་རེ་
རེ་ཞིབ་ཏུ་བརྗོད་ན་ལེགས་མོད། ཡིན་ནའང་སྐབས་སུ་བབ་པའི་གཏམ་
ནི་གླིང་གི་ཡང་རྟུལ་དམ་པ་མི་བདུན་གྱི་སྐྱེས་རབས་ལོ་རྒྱུས་དེ་ཡིན་པས།
གཤམ་དུ་ཁོང་རྣམ་པའི་སྐྱེས་རབས་ལོ་རྒྱུས་བརྗོད་པར་བྱ་སྟེ།
གཅིག གདོང་འབུམ་པའི་རྒྱ་ཚ་ཞལ་དཀར།
དེ་ཡང་གླིང་གི་ཡང་རྟུལ་དམ་པ་མི་བདུན་གྱི་གཙོ་བོ། གླིང་རྗེ་
གེ་སར་རྒྱལ་པོའི་སྐུ་མཆེད། དཔའ་མི་འགྱུར་རྒྱ་ཚ་ཞལ་དཀར་ནི། སྐུ་ན་
ཕྲ་བའི་དུས་ནས་དག་སྣང་གྲོགས་བྱམས་རང་གཤིས་ལྡན་ཞིང༌། མདའ་
མདུང་གྲི་གསུམ་གྱི་དྲུག་པའི་མཚོན་ཆའི་རྩལ་ལ་རབ་ཏུ་བྱང་བ། ནག་
ཕྱོགས་བདུད་སྡེ་མ་ལུས་གཞོམ་པར་ནུས་པའི་མཐུ་སྟོབས་གཞན་དང་མི་
མཚུངས་པ་ཞིག་མཆིས་པ་རེད། ཁོང་ནི་སྐྱེས་མཆོག་ནོར་བུ་དགྲ་འདུལ་གྱི་
11 ༣



བློ་རྩེ་འཁེལ་བའི་དཔའ་རྒོད་ཕུལ་དུ་བྱུང་བ་ཞིག་ཀྱང་ལགས། དེར་ཡང་
ཧོར་གླིང་གཉིས་ཀྱི་གཡུལ་འཁྲུག་གི་སྐབས་སུ། ཁོང་གིས་གླིང་དཀར་ལྷ་སྡེ་
ཡོངས་ཀྱི་མ་འོངས་བདེ་སྐྱིད་ཀྱི་སླད་དུ་སྐུ་ན་གཞོན་པའི་ཚེ་སྲོག་བློས་བཏང་
བ་ཡིན། དཔའ་རྒོད་རྒྱ་ཚ་ཞལ་དཀར་གྱི་ཡབ་ནི་གླིང་གི་མི་ཆེན་རྣམ་
གསུམ་གྱི་ཡ་གྱལ་ཏེ་སེང་བློན་ར་སྐྱེས་ཡིན་པ་དང༌། གླིང་རྗེ་གེ་སར་རྒྱལ་
པོ་དང་ཡབ་གཅིག་པ་ལགས། འདིར་ཡང་ཁོང་རྣམ་པའི་ལོ་རྒྱུས་དེ་ཅུང་
ཟད་ཞིབ་ཏུ་བརྗོད་ན་དང་པོ་རྒྱལ་སྲས་སེང་བློན་གྱིས་རྒྱ་ནག་ཡུལ་ནས་རྒྱ་
ནག་རྒྱལ་པོའི་སྲས་མོ་ལྷ་དཀར་སྒྲོལ་མ་ཁབ་ཏུ་བཞེས། དེ་ནས་འགག་གི་
ཡུལ་ནས་འགག་ར་ལོ་སྟོན་པའི་སྲས་མོ་འགག་བཟའ་ལྷ་མོ་མགྲོན་དུ་བླངས།
དེ་ནས་རོང་གི་ཡུལ་ནས་སྨད་མཆོག་ཤེལ་སྒྲོན་བག་མར་བསུས། དེར་ཡང་
བཙུན་མོ་གསུམ་སྐྱེས་པ་སྟེ། བུ་ཆེ་བ་དཔའ་མི་འགྱུར་རྒྱ་ཚ་ཞལ་དཀར་
དང་། འབྲིང་བ་སྐྱེས་བུ་དམ་པ་གེ་སར་འགག་ཚ། ཆུང་བ་གླིང་གི་གཅེས་
ཕྲུག་དམར་ལེབ་རོང་ཚ་ལགས། རྒྱ་ཚ་ཞལ་དཀར་ཞེས་མིང་ཐོགས་དོན་ཡང་
མ་ཡུམ་རྒྱ་མི་དང་ཞལ་ངོ་དུང་ཟླ་ལྟར་དཀར་ཞིང་མཛེས་པས་སོ། །གཞན་ཡང་
ཞལ་ལུ་དཀར་པོའི་མ་ཡུམ་རྒྱ་ནག་རྒྱལ་པོའི་སྲས་མོ་ལྷ་དཀར་སྒྲོལ་མའི་ལོ་
རྒྱུས་ཅུང་ཟད་བརྗོད་ན། དེར་ཡང་ཤར་རྒྱ་ནག་མི་ཆེན་རྒྱལ་པོར་སྲས་མོ་
གསུམ་ཡོད་པ་སྟེ། ཆེ་བ་ལྷ་དཀར་སྒྲོལ་མ་ནི་སྲས་སེང་བློན་དཔོན་པོའི་
ཇ་མ་དང་། དཔའ་མི་འགྱུར་རྒྱུ་ཚའི་ཨ་མ་ཡིན། འབྲིང་བ་ག་ཟི་ལྷ་མོ་ནི་
ཧོར་གུར་དཀར་རྒྱལ་པོའི་བཙུན་མོ་ཡིན་ལ། སྲས་ལྷ་བུ་ལེགས་པོའི་ཨ་མ་
ཡིན། ཆུང་བ་འཇང་བཟའ་མེ་ཏོག་སྒྲོན་ནི་འཇང་ས་དམ་རྒྱལ་པོའི་བཙུན་
མོ་ཡིན་ཞིང་། འཁྲུངས་པའི་བུ་ཉི་ཁྲིའི་མ་ཡུམ་ཡིན། གཞན་ཡང་རྒྱ་ནག་
རྒྱལ་པོས་རང་གི་སྲས་མོ་གསུམ་རྒྱལ་ཁབ་གསུམ་ལ་མངགས་པའི་རྫོངས་
| }



སྐལ་ལ་རྟ་མཆོག་རྒྱ་བྱ་རྨ་བྱ་ཆུ་བྱ་གསུམ་དང་མཚོན་འགྲན་མེད་ཡ་ཟི་འགུ་
ཟི་ཨ་ཟི་གསུམ་གནང་བ་སྟེ། རྟ་རྒྱ་བྱ་གླིང་དཀར་སྟོད་ན་ཡོད། དཔའ་
མི་འགྱུར་རྒྱ་ཚའི་ཆིབས་པ་ཡིན། རྟ་ཆུ་བྱ་འཇང་གི་ཡུལ་ན་ཡོད། བུ་ཉི་
ཁྲི་སྐར་ཆེན་གྱི་ཞོན་རྟ་ཡིན། རྟ་རྨ་བྱ་སེར་པོ་ཧོར་ན་ཡོད། སྲས་ལྷ་བུ་
ལེགས་པོའི་ཆིབས་རྟ་ཡིན་པ་དང་། མཚོན་ཨ་ཟི་འགུ་ཟི་ཡ་ཟི་གསུམ་ཡང་
ཨ་ཟི་དུག་རལ་འབར་བ་དེ་ཧོར་ཤན་པའི་བུ་ཡི་ལག་ཏུ་ཡོད། འགུ་ཟི་གུ་སེ་
སྐྱ་རེངས་དེ་འཇང་ཉི་ཁྲི་སྐར་ཕྲན་ལག་ཏུ་མཆིས། རྣོ་ཆོད་ཡ་ཟི་སྐར་ཆེན་
དེ་གླིང་གི་རྒྱ་ཚའི་ལག་ཏུ་ཡོད། འདིར་གྲི་དེ་གསུམ་གྱི་ལོ་རྒྱུས་མདོ་ཙམ་
བརྗོད་ན། ཤར་རྒྱ་ནག་བཀྲ་ཤིས་ཁྲི་སྒོ་ན། བྱ་ཤར་ཤང་གསུམ་ལྕགས་
ཕྱེས་བསོས། ལྕགས་ཕྱེ་མར་ལ་འབྲུམ་པ་དེ། ཐེའུ་རང་འགར་བ་སྤུན་དགུ་
དེས། ནམ་མུན་ཆུ་རུབ་ནས་བརྡུབས་པ་དེ། གྲི་ཨ་ཟི་དུག་རལ་འབར་བ་
ཡིན། ལྕགས་ཕྱེ་ཡར་ལ་སྐྱུག་པ་དེ། ནམ་སྐྱ་རེངས་མཐའ་ནས་ལངས་དུས་
བརྡུངས། གྲི་འགུ་ཟི་ནམ་མཁའི་སྐྱ་རེངས་ཡིན། ལྕགས་ཁོག་པའི་ནང་ན་
ལུས་པ་དེ། ཐོ་རེངས་སྐར་ཕྲན་བཀྲ་དུས་བརྡུངས། གྲི་རྣོ་ཆོད་ཡ་ཟི་སྐར་
ཕྲན་ཡིན། ལྕགས་ཁྲོ་ཚ་ཁྲོ་བརྡུངས་བྱས་པ་ཡིན། ངར་ཆུ་སྲིན་པོའི་ཁྲག་
ལ་བྱས། རྒྱ་ནག་རྒྱལ་པོའི་གྲི་རིགས་ཡིན། ནག་པོ་རྒྱ་ན་ཡོད་པའི་དུས།
སྟོང་སྡེ་ཟིལ་གནོན་ཟེར་བ་ཡིན། ཁྲ་བོ་གླིང་ལ་སླེབས་པའི་དུས། རྣོ་
ཆོད་ཡ་ཟི་སྐོར་ཕྲན་བཏགས། གྲི་འདི་ལན་གཅིག་གཡུག་པའི་དུས། མེ་
ལྕེ་དགུང་ནས་མཆེད་པ་འདྲ། གྲི་ཕར་བ་མི་འདྲ་འབར་བ་འདྲ། ཕོ་རང་
གི་དགྲ་ལྷ་འབར་བ་འདྲ། གྲི་གཡུག་པ་མི་འདྲ་ཟ་བ་འདྲ། སྡང་དགྲ་བོའི་
གློ་སྙིང་ཟ་བ་འདྲ། གྲི་འདི་ལ་འགྲན་ཡ་སྲིད་ན་མེད་ཅེས་ལོ་རྒྱུས་འབྱུང་
ཁུངས་ཅུང་རྒྱས་པ་ཞིག《ཧོར་གླིང་གཡུལ་འགྱེད》ཀྱི་ནང་དུ་བཀོད་ཡོད་
] }fi



མོད། འོན་ཏེ་འདིར་ཞིབ་ཏུ་མ་བཀོད། གཞན་ཡང་རྒྱུ་ཚའི་ཁྲབ་རྨོག་
འཁོར་གསུམ་གྱི་ལོ་རྒྱུས་རགས་ཙམ་འཆད་ན། ཁོང་གི་ཁྲབ་ཆེན་ཟི་ར་
ཐོག་ཐུབ་སྟེ། རྨ་ཤེལ་བྲག་གི་གཏེར་སྒོ་ལས་བླངས་ཤིང་། ཕ་རོལ་གྱི་མདའ་
མདུང་གྲི་གསུམ་གྱི་མཚོན་ཆ་སྣ་ཚོགས་འགོག་ཐུབ་པར་མ་ཟད། གནམ་
ལྕགས་ཐོག་ཀྱང་འགོག་ཐུབ་པའི་ནུས་པ་ལྡན་ཞེས་གླེང་བ་དང་། ཁོང་གི་
གཞུ་ཆེན་གྱི་མིང་ལ་ཁམས་གསུམ་དགྲ་འདུལ་ཟེར་ཞིང་། ཉག་ཕྲན་གྱི་
མིང་ལ་གནམ་ལྕགས་རྒོད་སྒྲོ་མེ་འབར་ཟེར། རྒྱུ་ཚའི་མདའ་མོའི་ཁྱད་ཆོས་
གཙོ་བོ་སྟེ། དམར་པོ་བྲག་ལ་ཕོག་ན་བྲག་རི་མགོ་རྟིང་བརྗེ་བ། ཡངས་
པའི་སྤང་ལ་ཕོག་ན་སྤང་རི་མེ་ལ་བསྲེགས་པ། དགྲ་བོའི་ལུས་ལ་ཕོག་ན་
མེ་ལྕེ་སྙིང་ལ་ཟུག་པ། སྟེང་ལྷ་ཡུལ་ཡིན་ཡང་འཇིགས་པའི་སྣང་བ་འཆོར་
བ། འོག་ཀླུ་རྒྱལ་ཡིན་ཡང་ལྟ་བ་མིག་གིས་མི་བཟོད། ད་དུང་གཤིན་རྗེ་
ལས་མཁན་ཡིན་ཡང་གློ་སྙིང་ལྐོག་མར་འབྱིན་པའི་མཐུ་ནུས་ལྡན་པ་ཞིག་
ཡིན། དཔའ་མི་འགྱུར་རྒྱ་ཚ་ཞལ་དཀར་གྱི་ཇ་མ་སྟེ། སྐྱེ་མ་ཁྲི་འབུམ་ནང་
གི་ཡང་རྩེ། གླིང་གི་སྨན་མཆོག་བདུན་གྱི་ཡ་གྱལ། འབྲུ་རག་རྒྱལ་པོའི་
སྲས་མོ་རགས་བཟང་དགེ་མཚོ་ཡིན་ཞིང༌། སྲས་དགྲ་ལྷ་རྩེ་རྒྱལ་གྱི་མ་ཡུམ་
ལགས ཁོ་མོ་ནི་གཤིས་རྒྱུད་དྲང་ཞིང་བློ་ཁོག་ཡངས་པའི་བུད་མེད་ཅིག་
ཡིན་ཞིང་། གླིང་གི་རྟེན་འབྲེལ་མཛད་སྒོ་སོགས་ཀྱི་ནང་ལ་ཞུགས་མྱོང་བ་
དང་། མོ་དང་མེ་བཟའ་སོགས་གླིང་དཀར་དྭངས་སྨན་མཆེད་བདུན་བྱ་རུ་
སྤྲུལ་ནས་མཉམ་དུ་མི་ཉག་རྒྱལ་ཁབ་ནས་བདུད་འདུལ་བྱེད་ཀྱི་ནོར་བུ་མཐུ་
ལྡན་བླངས་ཏེ་གླིང་གེ་སར་རྒྱལ་པོར་ཕུལ་མྱོང་། རྒྱ་ཚ་ཁོང་གི་རྫོང་མཁར་གྱི་
མིང་ལ་དངུལ་ཆུ་ཁྲོ་རྫོང་ཟེར་བ་དང་། རྫོང་མཁར་དེའི་ཁྱད་ཆོས་གཙོ་བོ་
སྟེ། རྫོང་ལ་ཐོག་ཁང་སུམ་ཅུ་སོ་དྲུག་ཡོད། ཁྲ་བོ་གཟི་ཡི་སྐེ་སྟེགས་སུམ་
137



བརྒྱ་དྲུག་ཅུ་ཡོད། མུ་མེན་མཆོང་གི་རབ་གསལ་ཡོད། རྫོང་གི་ཕྱོགས་
བཞིའི་གྲུ་ཁ་ན་སྟག་སེང་ཁྱུང་འབྲུག་གི་རྒྱལ་མཚན་བཙུགས་ཡོད། རྫོང་
ཁྲ་མོ་དེའི་གཡས་སུ་བལྟས་ན་བུ་དཔའ་བོ་དགྲ་ལ་ཆས་པ་འདྲ། རྫོང་ཁྲ་
མོའི་རྒྱབ་ལ་བལྟས་ན་ལྷ་སངས་རྒྱས་སྟོང་སྐུ་བཞེངས་པ་འདྲ། རྫོང་ཁྲ་
མོའི་མདུན་དུ་བལྟས་ན། སྡེ་ཚོ་ཆེན་མཐའ་ནས་བསྐོར་བ་འདྲ་ཞེས་གླེང་བ་
ལགས། རྫོང་ལ་དངུལ་ཆུ་ཁྲོ་རྫོང་ཐོགས་དོན་ཡང་རྫོང་སྨད་ནག་པོ་ཁྲོ་ཡིས་
བརྡུངས་པ་དང་། རྫོང་སྟོད་ཁམ་པ་དངུལ་གྱིས་བརྡུངས་པ། རྫོང་སྐེད་
སེར་བོ་གསེར་གྱིས་བཞེངས་པས་ན། དངུལ་ཆུ་ཁྲོ་རྫོང་ཞེས་མིང་ཐོགས་པ་
ཡིན། བཤད་པ་ལྟར་ན་རྒྱ་ཚའི་རྫོང་ནི་སི་ཁྲོན་ཞིང་ཆེན་སྡེ་དགེ་རྫོང་གི་
ལྕང་ར་ས་ཆ་ལྕང་ར་ཆུས་ཁམས་བོད་གཞུང་ལམ་འགྲམ་རོལ་གྱི་རི་ངོགས་
ན་ལྕགས་ར་བསམ་འགྲུབ་རྩེའི་དགོན་པར་ཆགས་ཡོད་ཟེར། རྫོང་དེའི་ཉེ་
འདབས་ན་ལྷ་ཁང་ཞིག་བཞེངས་ཡོད་པར་སྒོམ་པ་མི་ལྔ་བཞུགས་ཤིང་དུས་
རྟག་ཏུ་གེ་སར་དང་རྒྱ་ཚ་སྒོམ་གྱིན་ཡོད་སྐད།
གཤམ་དུ་དཔའ་མི་འགྱུར་རྒྱ་ཚ་ཞལ་དཀར་གྱི་རླབས་ཆེན་མཛད་
རྗེས་ཀྱི་སྐོར་རགས་ཙམ་གླེང་ན། དེ་ཡང་རྒྱ་ཚ་ཁོང་ཉིད་དགུང་ལོ་ཕྲ་
བའི་དུས་ནས་གླིང་སེང་ཆེན་རྒྱལ་པོར་དཔུང་གྲོགས་མཛད་དེ་འཇིགས་
རུང་གཡུལ་གྱི་ལས་ལ་དཔའ་རྒོད་གདོང་མཆོངས་དང་དགྲ་འདུལ་ཐབས་
མཁས་ཀྱི་མཛད་རྗེས་བླ་ན་མ་མཆིས་པ་བཞག་མྱོང་། གླིང་གེ་སར་རྒྱལ་པོ་
བྱང་ཕྱོགས་བདུད་འདུལ་བར་ཕེབས་ཤུལ་ནས་ཁོང་གི་ཁྲ་མོ་གླིང་གི་རྒྱལ་
སྲིད་བསྐྱངས། ཁོང་རང་སྐུ་ན་ཕྲ་བའི་དུས་སུ་ཐེངས་དང་པོར་ཞུགས་པའི་
གཡུལ་འཁྲུག་ནི། འགག་གླིང་གཡུལ་འཁྲུག་ཡིན་པ་དང་། དུས་སྐབས་དེར་
ཁོང་རང་དགུང་ལོ་གཞོན་ཡང་གླིང་དམག་ཁྲི་སྟོང་མང་པོར་འགོ་འཛིན་
118



མཛད་དེ། འགག་བཟའ་ལྷ་མོ་གླིང་ལ་འཕྲོག་པ་ཡིན། རྨ་ཤེལ་བྲག་གི་
གཏེར་སྒོ་འབྱེད་པའི་སྐབས་སུ། བཙན་པོ་ཕོ་བདུད་རྒྱལ་པོའི་བླ་སྟག་ངར་
མ་ཆམ་ལ་ཕབ་སྟེ། སྐད་གྲགས་སྟོང་གསུམ་ཁམས་སུ་ཁྱབ་བོ། །ཧོར་གླིང་
གཉིས་ཀྱི་གཡུལ་འཁྲུག་གི་དུས་སུ། དང་པོར་གདོང་འབུམ་པའི་ཞལ་ལུ་
དཀར་པོ་དེ་ཉིད། ཚེས་བཅོ་ལྔའི་དུང་ཟླ་ཤར་འདྲ། དཔའ་དྲུག་ལུས་ལ་
ཚང་འདྲ། བཙན་རྒོད་ཐང་ལ་སླེབས་འདྲ། མདོ་དྲུག་འཁོར་གསུམ་ཁྲོལ་
སྒྲ། འདོ་བ་རྟ་ཡི་རྨིག་སྒྲ་དང་བཅས་ཏེ།
ཧོར་ཨ་དཀར་རྒྱུ་ལམ་བར་མ་ནས་ཇག་ལ་ཆས་ཏེ། ཧོར་དམག་དམར་
ནག་བསམ་གྱིས་མི་ཁྱབ་པ་གནམ་ས་འགུལ་བ་ལྟར་བསྡད་འདུག་པའི་ཟུར་
ནས་གུར་དཀར་གྱི་སྒར་དཀྱིལ་དུ་གཤགས་ཏེ་བརྒྱུགས་པ་ན། གུར་དཀར་
ས་ལ་བརྡབས། ལས་མདུང་རུ་མཚོན་དུམ་བུ་གསུམ་དུ་གཏུབས། ཇ་མ་
སོགས་ཉེ་དྲུང་གི་མི་བཅོ་བརྒྱད་ཙམ་བསྒྲིལ་ནས་བཞག ཉིན་རྟ་ཉིན་ནས་
བསྡུས། སྲིབ་རྟ་སྲིབ་ནས་བསྡུས། ཉིན་སྲབ་བར་ནས་རྟ་ཁྲ་ཁྱུ་དགུ་དེད་
དེ། ཀི་ཧོ་སོ་གསུམ་གྱི་སོ་སྒྲ་བསྒྲགས་ནས་ཡར་བྱོན་པའི་ཚེ། ཧོར་གྱི་སྟོང་
ཤོམ་འབུམ་ཐུབ་དེ་ར་མདའ་ཐོན་པ་ན། རྒྱ་ཚས་འཕྲལ་དུ་མདའ་མི་འགྱུར་
རྒོད་སྒྲོ་མེ་འབར་དེ་འཕངས་པས་བསད་པ་ཡིན། གཉིས་པ་ཡང་ཉིན་ཞིག་
ཧོར་གྱི་དམག་དཔོན་ཟི་ར་ཐོག་རྒྱལ་གྱིས་ཧོར་དམག་འབུམ་ཚོ་བཅུ་གཉིས་སྣེ་
ཁྲིད་ནས་རྨ་ཆུ་རབ་ཁར་སླེབས་སོང་། དེར་དམག་དཔོན་ཟི་ར་ཐོག་རྒྱལ་
དེས་རྒྱ་ཚ་མཐོང་མ་ཐག་བློ་ཐེ་ཚོམ་མེད་པར་དམག་མང་གི་ཟུར་ནས་ཐོན་
ཏེ། འཕྲལ་དུ་གཞུ་དུང་ལོ་དངུལ་མཆོག་གི་སྟེང་ལ་མདའ་གཅིག་སྤྲད་དེ་
སྤྲིངས་བྱུང་བར་ཞལ་ལུའི་ཆིབས་པ་གཡས་སུ་འགྱུ་ཙམ་མཛད་པས་སྐྱོན་
ཅི་ཡང་མ་ཐེབས། དེ་ནས་རྒྱ་ཚ་ཁོང་ཁྲོ་མེ་ལྕེ་འབར་བ་བཞིན་ལངས་ཏེ་
119



དང་པོ་མདའ་གཅིག་འཕངས་པས་རྟ་ལ་ཕོག་ནས་འགྱེལ་བྱུང་། དེ་རྗེས་
མཚོན་ཡ་མེད་ཡ་ཟི་གཡུག་ཐེངས་གཅིག་གིས་དམག་དཔོན་ཟི་ར་ཐོག་རྒྱལ་
གྱི་རྣམ་ཤེས་དག་པའི་ཞིང་ལ་དྲངས་ཏེ་མགོ་བྲེགས་ནས་སར་འཕངས་པ་
རེད། གསུམ་པ་ཞལ་ལུ་དཀར་པོས་ཧོར་གྱི་ཐེའུ་རང་བླ་ལྕགས་དེ་ཐལ་
བར་གཏོར་བའི་ལོ་རྒྱུས་དེ་ཡང་སེང་ལྕམ་འབྲུག་མོས་མ་གཅིག་གུང་སྨན་
རྒྱལ་མོའི་ལུང་བསྟན་ཇི་བཞིན་ཧོར་གུར་དཀར་རྒྱལ་པོར་བླ་ལྕགས་ཁམས་
གསུམ་གྲོང་འཛོམས་ནག་པོ་དེ་འབེན་ལ་ཅིས་ཀྱང་འཇོག་ཏུ་བཅུག་པ་ན།
གླིང་པ་རྣམས་རྨ་ཆུ་རབ་ཁ་ནས་སྔ་སྒུག་རྗེས་ཟིན་གྱིས་ཁྲ་སྤུངས་སེ་འཛོམས་
ཤིང༌། ཞལ་དཀར་ཉིད་དང་འདན་མ་བྱང་ཁྲ་གཉིས་ཀས་ལྷན་དུ་མདའ་
བཏོན་ནས་མཐེབ་ལྟོང་མཉམ་སྤྲོད་བྱས་ཏེ། དཔོན་བློན་གཉིས་ཀས་ངས་
འཕེན་ཁྱོད་སྡོད་ཟེར་ནས་ཞལ་མི་འཆམ་པར་གདའ། དེར་ཞལ་དཀར་
གྱིས་སྤྱན་གྱིས་མ་གཟིགས་པར་དོང་བ་ལས་མདའ་གཅིག་ཕྱག་ཏུ་བཞེས་པ་
དེ་སྔར་གླིང་གེ་སར་རྒྱལ་པོ་བྱང་ལ་འབྱོན་སྐབས་སུ་དགྲ་ལྷའི་ཚེ་གོས་སྨུག་
པོ་དང་། ཚེ་མདུད་རྡོ་རྗེའི་གོ་ཁྲབ་གཉིས་དང་ལྷན་དུ་གནང་བའི་ཕྱག་
མདའ་འཕུར་ཤེས་ཐོག་ལྕེ་དེ་ཡིན་པས་སྤྲིངས་བྱུང་བ་ན། མེ་ལྕེ་སེར་རྒོད་
གློག་གསུམ་གྱིས་གནམ་ས་ཁེབས། ཐེའུ་རང་ལྕགས་ནག་ཁམས་གསུམ་གྲོང་
འཛོམས་དེ་བྱ་སྒྲོ་མེ་ཡིས་གཞོམ་པ་ལྟར་ཐལ་བ་ཙམ་དུ་བཟོས། རྒྱལ་པོ་
གུར་དཀར་ཡང་ཁྲི་ཐོག་ནས་མགོ་མཇུག་བསྒྱུར་ཏེ་རེ་ཞིག་བརྒྱལ་བར་གྱུར་
ཏོ། །བཞི་བ་ཞལ་ལུ་དཀར་བོས་ཧོར་གུར་དཀར་རྒྱལ་པོའི་སྲས་ལྷ་བུ་ལེགས་
པ་བཀྲོངས་ཏེ་མཐར་མར་རང་གི་སྐུ་སྲོག་བཏང་བའི་ལོ་རྒྱུས་བསྡུས་པ་དེ་
ཡང་སྲས་དགྲ་ལྷ་རྩེ་རྒྱལ་དེ་ཉིད་དགུང་ལོ་བཅུ་གཉིས་བཞེས་པའི་སྐབས་
སུ། དཔའ་མི་འགྱུར་རྒྱ་ཚ་ཞལ་དཀར་ཕ་བུ་གཉིས་ཧོར་དམག་གི་དཀྱིལ་
120



དུ་མཉམ་བསྲེས་ཀྱིས་ཉི་མ་དྲོ་འཇམ་ཙམ་ནས་ཉིན་ཕྱེད་བར་དུ་དྲག་ཏུ་
འཁྲུགས་ཏེ། ཧོར་དམག་མི་ཉུང་བ་རལ་གྲིའི་ཁ་རུ་དྲངས་པ་དང༌། ལ་
ལ་ཐུར་དུ་བྲོས་བྱུང་། དེར་དཔུང་གི་སྔོན་མའི་གྲས་ན་གུར་དཀར་གྱི་སྲས་
ལྷ་བུ་ལེགས་པ་རྟ་འདུར་མ་རྒྱུག་ཏུ་འགྲོ་བ་རྒྱུ་ཚས་མཐོང་ནས། རྒྱ་བྱའི་
དྲུག་ལ་ལྕག་ཚན་གསུམ་བསྟུད་མར་བཞུས་ནས་བང་རྩལ་ངང་གློག་འཁྱུག་
པ་ལྟར་བྱུང༌། དེར་ཧོར་དམག་མང་པོའི་དཀྱིལ་ནས་སྲས་ལྷ་བུ་ལེགས་པའི་
རྗེས་སུ་བསྙེགས་པས། ལྷ་བུས་ཞལ་དཀར་ཡིན་པ་ངོ་ཤེས་ཏེ་རྟ་ཁ་ཕྱིར་
འཐེན་ནས་གཟུར་འདུག་པའི་དུས་དེར། རྒྱུ་ཚས་མདའ་གསེར་ལྟོང་མ་
གཅིག་འཕངས་པ། སྲས་ལྷ་བུའི་གྲུབ་སྨད་ཀྱི་དཀྱིལ་དུ་ཕོག་ནས་མདུན་གྱི་
ལྟེ་འོག་ནས་ཕྱིར་བཏོན་པ་དང་། དེ་ནས་ལྷ་བུ་ཕར་ཙམ་སྒུར་སྒུར་གྱིས་
སོང་མཐར་རྟ་ཐོག་ནས་སར་ལྷུང༌། དེར་རྒྱ་ཚས་ལྷ་བུའི་སྐེ་འོག་ལ་རྩེ་
སག་བཙུགས་པས་ཁྲག་དཀར་འོ་མ་ལྟར་སྐྱ་ལྷམ་ལྷམ་བྱུང་བར་རྒྱ་ཚ་ཅུང་
ཞིག་འགྱོད་འདུག དེ་ནས་མགོ་བྲེགས་ཏེ་རྨ་བྱའི་ཕྱི་རུར་བསྡམས་ནས་ཆས།
དེ་ནས་རྟ་རྨ་བྱ་འདུར་མ་རྒྱུགས་ཀྱིས་ཧོར་དམག་གི་རྗེས་འདེད་བྱས་པས་
ཤན་པ་རྨེ་རུ་ལ་འཕྲུ་དམར་ཅན་ལྔ་བརྒྱ་ཙམ་གྱིས་བསྐོར་ནས་བྱེ་རིའི་ལུང་
ཤུར་ཞིག་ན་གབ་ཡོད་པ་དང་ཐུག་སྟེ། རྒྱ་ཚས་ཤན་པ་བསད་ནས་ཧོར་
གྱི་གད་པ་གབ་འདུག་པ་མཐོང་ནས་རྟ་ངན་དེ་ཕྱིར་འགྲོས་ཤིག་བརྒྱབ་པས་
ཞལ་ལུའི་སྐུ་གཟུགས་མདུན་དུ་ལྷུང་བྱུང་བ་མདུང་གི་རྩེར་འཐེན་པ་འདྲ་བ་
ཞིག་དང་ལྷན་ཏུ་རྨས་ཏེ་བཅོ་ལྔའི་དུང་ཟླ་ཐང་ལ་ལྷུང་ཟེར་བ་དེ་བྱུང་བར་
གདའ། ཕྱིས་སུ་རྒྱུ་ཚའི་སྲས་དགྲ་ལྷ་རྩེ་རྒྱལ་གྱིས་ཕ་ཤུལ་བུས་བཟུང་བ་
དང༌། གླིང་རྗེ་གེ་སར་རྒྱལ་པོས་ཕྱོགས་བཞིའི་དགྲ་བཏུལ་ཏེ་རྫོང་ཆེན་བཅོ་
བརྒྱད་ཆམ་ལ་ཕབ་ནས་ཁམས་གསུམ་བདེ་ལ་བཀོད་རྗེས་རྒྱལ་པོའི་མངའ་
121



ཐང་གི་ལྡེ་མིག་སྲས་དགྲ་ལྷ་རྩེ་རྒྱལ་ལ་སྤྲད་ཅེས་ཀུན་ཏུ་གྲགས་སོ། །
གཉིས། དཔའ་འགྲན་མེད་སེང་སྟག་ཨ་དོམ། །
དེ་ཡང་ཁྲ་མོ་གླིང་གི་ཡང་རྟུལ་དམ་པའི་མི་བདུན་དང་ཞེ་རྟུལ་ཁྲ་
གླག་སྤྱང་གསུམ་གྱི་ཡ་གྱལ་ཏེ། གླིང་ཆེ་རྒྱུད་འབྲིང་རྒྱུད་ཆུང་རྒྱུད་གསུམ་
ལས་འབྲིང་རྒྱུད་ཀྱི་གདུང་རྒྱུད། དཔའ་འགྲན་མེད་སེང་སྟག་ཨ་དོམ་ནི།
གླིང་དཀར་ཕུ་ནུ་སུམ་ཅུ་ལས་དཔའ་རྒོད་ཕུལ་དུ་བྱུང་བ་ཞིག་ཡིན་ཞིང་
མཚན་སྙན་ཕྱོགས་ཀྱི་སྒེག་མོའི་རྣ་བའི་རྒྱན་དུ་གྱུར་ཡོད། སྒྲུང་རྙིང་རྩ་ཆེན་
རེ་ཟུང་ལས་བཀོད་པ་ལྟར་ན། ལྷོ་འཛམ་གླིང་གི་ས་ཆ་ན་སེང་སྟག་ཨ་
དོམ་མི་ཡི་སྤྱང་ཁུ་ཡིན། མཚོན་ལེབ་ཆེན་མི་ཡི་བཤའ་གྲི་ཡིན། རྟ་སྟོང་
རི་ནོར་གྱི་བང་མཛོད་ཡིན། སེང་དོམ་བུས་མ་ཐུབ་དགྲ་སྐད་མེད།
མཚོན་ལེབ་ཆེན་མ་ཆོད་ལས་གཅིག་མེད། རྟ་སྟོང་རིས་མ་ཟིན་སུ་ཡང་
མེད་ཅེས་མི་རྟ་མཚོན་གསུམ་གྱི་ཁྱད་ཆོས་བརྗོད་ཡོད་པ་དང༌། ད་དུང་
དང་པོ་རྟིང་མ་མདའ་ལ་འགྲན་པའི་ཉིན། ཉག་ཕྲན་ནི་འཇག་སྐྱ་ཡར་ཡར་
གྱིས། ཕྱི་དགྲ་བོ་ཤིང་སྡོང་འགྱེལ་འགྱེལ་བྱོས། དེ་ནས་བ་དན་མདུང་ལ་
འགྲན་པའི་ཉིན། བ་དན་ནི་མེ་སྟག་འཚུབ་འཚུབ་གྱིས། སྡང་དགྲ་བོ་མེ་
ལྕེ་སྲེག་སྲེག་བྱོས། དེ་ནས་སྔོན་མོ་མཚོན་ལ་འགྲན་པའི་ཉིན། རལ་གྲི་
ནི་འཁོར་ལོ་བསྐོར་བསྐོར་གྱིས། ཕྱི་དགྲ་བོ་ཟོར་བས་འབྲེག་འབྲེག་བྱོས་
ཞེས་དཔའ་རྒོད་ཀྱི་ཁྱད་ཆོས་བླ་ན་མ་མཆིས་པ་ཞིག་ཀྱང་བསྟན་ཡོད་པ་
ལགས། ཁོང་གི་མཚན་ལ་དཔའ་མི་འགྱུར་སེང་སྟག་ཨ་དོམ་ཞེས་པ་འདི་
ཅི་ལྟར་འབྱོར་བ་རགས་ཙམ་བརྗོད་ན། དེ་ཡང་གླིང་རྗེ་གེ་སར་རྒྱལ་པོ་སྐུ་
འཁྲུངས་ཏེ་ཤར་རྨ་རྒྱལ་སྦོམ་རའི་གཏེར་སྒོ་འབྱེད་པའི་སྐབས་སུ། གླིང་གི་
ཕུ་ནུ་ཐམས་ཅད་ལྷན་ཏུ་འཛོམས་ཏེ་ཤེད་ཆེན་གྱིས་ཤེད་ངོམ་ཞིང་། སྟོབས་
132



ཆེན་གྱིས་སྟོབས་ངོམ་པ། འདོ་བ་ཡིས་རྒྱུག་ངོམ་པ། ཁ་བདེ་ཡིས་གཏམ་
ངོམ་པ་ ད་དུང་སྐོར་ཞིག་གིས་གྲི་མདའ་མདུང་གསུམ་གྱི་ལྟད་མོ་བསྟན་
ཏེ། དཔའ་རྟུལ་སོ་སོས་རང་ལ་ཡོད་པའི་རྩལ་དྲུག་ངོ་མཚར་བ་དག་ངོམ་
པའི་དུས་སུ། སེང་སྟག་ཨ་དོམ་ཉིད་སྔ་དྲོ་གངས་དཀར་སྟོད་ལ་སོང་།
སེང་དཀར་མོ་ལག་པ་གཡོན་གྱིས་བཟུང་། ཕྱི་དྲོ་རྒྱ་རྫོང་ནགས་སུ་སོང་།
སྟག་དམར་ཡག་ལག་པ་གཡས་ཀྱིས་བཟུང༌། དེ་ནས་སྟག་སེང་གཉིས་ཀ་
ཁ་སྤྲོད་བྱས་ནས་གླིང་གི་གུར་ཆེན་གྱི་སྒོ་ཁར་བཏགས་པ་ན། གླིང་དཀར་
ལྷ་སྡེ་ཡོངས་ཀྱི་སྐྱེས་ཕོ་མོ་ཐམས་ཅད་ཧ་ལས་ཏེ། བསྔགས་བརྗོད་ཀྱི་མེ་
ཏོག་འཇིག་རྟེན་བུ་མོའི་མགྲིན་རྒྱན་དུ་གྱུར་ཅིག དུས་སྐབས་དེ་ནས་བཟུང་
སེང་སྟག་ཨ་དོམ་ལ་སེང་སྟག་ཟེར་བའི་མཚན་རང་ཤུགས་སུ་འབྱོར་བ་
ལགས་ཤིང༌། དེར་ཡང་ཨ་དོམ་ཞེས་པ་ལའང་བཞེད་པ་མི་འདྲ་བ་གཉིས་
ཡོད་པ་སྟེ། ཁ་ཅིག་གིས་སེང་སྟག་ཨ་དོམ་ནི་ཨ་ལྡོམ་དགུང་ནས་མཆོངས་
པ་ལྟ་བུའི་རྒོད་པོ་དོམ་ཞིག་དང་མཚུངས་ཞེས་དཔེ་མིང་མཚན་ལ་འབྱོར་
སྐད། སྒྲུང་པ་སྐད་གྲགས་ཅན་ལ་ལས་བཤད་པ་ལྟར་ན། སེང་སྟག་དེ་ནི་
ཕྱི་ནས་ལྡོམ་ཡོང་བའི་སྐྱེས་བུ་ཞིག་ཡིན་པས་ཨ་ལྡོམ་ཟེར་བ་མ་གཏོགས་ཨ་
དོམ་ཞེས་པ་འཁྲུལ་སོང་བ་ཡིན་གསུངས་ཀྱང་བརྟག་དགོས། ཡང《སྨུག་
པོ་ལྡོང་གི་རྒྱལ་རབས》ལས། དཔའ་འགྲན་མེད་སེང་སྟག་ཨ་དོམ་གྱི་སྐྱེ་
ཁུངས་ཀྱི་ལོ་རྒྱུས་བཀོད་པ་ལྟར་ན། དེ་ཡང་ཤིང་འབྲུག་གི་ལོར། ཡབ་
ཆེན་སེང་བློན་ཀ་མ་རི་སྐྱེས་ཀྱི་མཆོད་ཁང་དྲི་མེད་ཆོས་མཛོད་ཀྱི་མཆོད་
ཁྲིའི་སྟེང་དུ། བྱ་ག་རུ་ཊ་ཡི་སྒོ་ང་དང་མཚུངས་པའི་དུང་སྦུབས་ཤིག་སྨིན་
ནོ། །དེར་སེང་བློན་གྱིས་སྐྱོང་སྐོར་ཡག་པོ་བྱས་ན། ཅང་མ་འགྱངས་པར་
དེའི་ཁ་གས་ཏེ་ནང་དུ་ཁྱེའུ་མཛེས་སྡུག་ལྟ་བས་ཆོག་མི་ཤེས་པ་ཞིག་འཁྲུངས།
123



སྐབས་དེར་རྔམ་བརྗིད་དཔལ་གྱི་རི་བོ། པདྨ་འོད་ཀྱི་གཞལ་ཡས་ནས་སློབ་
དཔོན་པདྨ་ཀ་ར་མངོན་སུམ་དུ་སྤྲིན་དཀར་པོ་ཞོ་གསེར་སྤུངས་པ་འདྲ་བའི་
སྟེང་ན། པདྨ་ཉི་ཟླ་བརྩེགས་པའི་ཁྲི་ཡི་ཁར། འཇའ་ཚོན་སྣ་ལྔའི་གུར་
ཀློང་དུ་བྱོན་ཏེ་མགུར་གླུ་རྡོ་རྗེ་རང་སྒྲར་དྲངས་ཏེ་ཁྱེའུ་དེའི་ལོ་རྒྱུས་འབྱུང་
ཁུངས་ངོ་སྤྲོད་ལེགས་པར་མཛད་ཅིང་། དེ་ནས་མཁའ་འགྲོ་ཡེ་ཤེས་མཚོ་
རྒྱལ་དང་། ལྷ་ལྕམ་མན་དྷ་ར་བ། རྒོད་ལྕེའི་དཀར་མོ། འཕགས་མ་
འོད་ཟེར་མ་སོགས་མཁའ་འགྲོ་འབུམ་ཕྲག་གིས་ཁྲུས་གསོལ་བ་དང་བྱིན་
གྱིས་བརླབས་པས་མེ་ཏོག་གི་ཆར་བ་དང་ལྟས་བཟང་གི་འཇའ་ཚོན་སོགས་
སྣང་སྟེ། དཔའ་མི་འགྱུར་སེང་སྟག་ཨ་དོམ་ཞེས་སྙན་གྲགས་སྲིད་པའི་རྩེ་
ན་ལྡིར། ཁོང་ན་སོ་དར་ལ་བབ་པའི་དུས། ལྷོ་བཟའ་བིཊཱརྱ་སྒྲོལ་མ་ཁབ་
ཏུ་བཞེས་ཏེ་དགྱེས་སྟོན་རྒྱུ་ཆེན་པོ་མཛད་པ་བཀོད་ཡོད། མཚོ་སྔོན་ཞིང་
ཆེན་གྱི་སྒྲུང་པ་མིང་གྲགས་ཅན་ཚེ་རིང་དབང་འདུས་ཀྱིས་གསུངས་པ་ལྟར་
ན། སེང་སྟག་ཨ་དོམ་ནི་ཡབ་ཆེན་རྒྱ་གར་གྲུབ་ཆེན་བརྒྱད་བཅུའི་རྣམ་སྤྲུལ་
དཔལ་མཆོག་བཟང་པོའི་རྒྱུད་ལས་སྐུ་འཁྲུངས་ཏེ། དགུང་ལོ་བརྒྱད་བཞེས་
པའི་དུས་སུ། ལྷ་ཆེན་ཚངས་པ་དཀར་པོའི་ལུང་བསྟན་བབ་སྟེ། དཔལ་
མཆོག་བཟང་པོ་ཁྱོད་ཀྱི་བྱིས་པ་དེ་ནི་སེམས་ཅན་འགྲོ་བ་ཀུན་གྱི་འགྲོ་དོན་
སྒྲུབ་མཁས་ཤིག་ཡིན་པས། ཤར་ཁྲ་མོ་གླིང་ལ་བསྐྱལ་ཏེ་གླིང་གི་སྤྱི་དཔོན་
ཁྲ་རྒན་ལ་སྤྲད་ན་ཕྱིས་སུ་ལེགས་པོ་ཡོང་ཞེས་གསུང་འདུག་པ་ན། ཡབ་ཆེན་
དཔལ་མཆོག་གིས་ཡར་ལྷ་ཆེན་ལ་ཞུ་དོན། ཕྲན་གྱིས་ཁྱེད་ཀྱི་གསུང་ལྟར་
སྒྲུབ་ཆོག་མོད། ཡིན་ནའང་ཁྲ་མོ་གླིང་གི་བྱང་ཕྱོགས་ན་འཇང་ས་དམ་རྒྱལ་
པོའི་ལས་དམག་འབུམ་ཚོ་མང་པོས་རུ་མཚོན་ ཕར་བཞིན་ཡོད་ཅིང་།
འཇང་དུག་མཚོ་འཁོལ་མས་ལམ་བཀག་འདུག་པ་དང་། ནུབ་ཕྱོགས་ན་མི་
124



ཤ་རྔམ་ཟ་མི་ཁྲག་ངོམ་འཐུང་བྱེད་པའི་བདུད་ཀླུ་བཙན་རྒྱལ་པོ་དང་བཅས་
པའི་བདུད་འདུལ་ཁྲི་ཁྲི་འབུམ་འབུམ་གྱིས་བསྐོར་འདུག་པ། ལྷོ་ཕྱོགས་ན་
མོན་ཤིང་ཁྲི་རྒྱལ་པོའི་ཕྱི་བློན་བརྒྱ་དང་བརྒྱད་ཅུ་ནང་བློན་སྟོང་དང་ལྔ་བརྒྱ།
བློན་པོ་སུམ་སྟོང་བཞི་བརྒྱས་ལམ་བཀག་ཡོད་པ། བར་ལྷོ་ནུབ་གཉིས་ཀྱི་
མཚམས་སུ་སོང་ན་ཧོར་གུར་དཀར་གྱི་ལས་དམག་བྱེ་མ་འབབ་འབབ་ཀྱིས་
བཀག་འདུག་པས་འགྲོ་བའི་ཐབས་ཤེས་ལེགས་པོ་ཞིག་མི་གདའ་ཞེས་ཞུས་
པའི་ཚེ། ལྷ་ཆེན་གྱིས་ཀྱང་གཤམ་ཡིག་ཕབ་སྟེ་གསུང་དོན། དཔལ་མཆོག་
ཁྱོད་ནི་གྲུབ་ཆེན་བརྒྱད་ཅུའི་སྤྲུལ་བ་ཡིན་པས་དེ་འདྲ་ལ་ཐབས་ཤེས་ཡོད་
ཆོག་མོད། ཐབས་ཤེས་མེད་ན་ངས་བཤད་ཆོག ཁྱོད་ནི་རྒྱབ་ལ་ཁྲེས་པོ་
འཁུར་ལག་ལ་འཁར་རྟེན་བཟུང་། ཁ་མིག་དབང་བོ་མི་ཚང་བའི་རྒན་པོ་
ཞིག་ཏུ་སྤྲུལ་བ་དང་། བྱིས་པ་སྤྲང་བོའི་སྤྲང་ཕྲུག་ཅིག་ཏུ་བརྫུས་ཏེ། དཔོན་
བཙན་པོས་མཐོང་ན་ཡ་ང་བ། སྡང་དགྲ་བོས་རིག་ན་ཡི་མུག་པ། སྲོག་
གཅོད་ཤན་པས་མཐོང་ན་སྙིང་རྗེ་བའི་ཚུལ་ཡང་དག་ཅིག་བསྟན་ཏེ་ཁྲ་མོ་
གླིང་དུ་སོང་དང་འགྲོ་ཐུབ་ཅེས་བཀོད་འདུག་པ་ན། , དཔལ་མཆོག་གིས་
ལེགས་སོ་ཞེས་ཞུས་ཏེ་ལྷ་ཆེན་གྱི་གསུང་ཡིག་ལྟར་ལེགས་པོར་སྤྲུལ་ཏེ་གླིང་
བཞི་གླིང་ཕྲན་བརྒྱུད་ནས་སོང་བ་ན། ཕྱོགས་བཞིའི་དགྲ་བཞི་ཐམས་ཅད་
ཀྱིས་མཛུབ་མོས་ཀྱང་མ་བཙུགས་པར་བདེ་བླག་ངང་ཁྲ་མོ་གླིང་ལ་ཕེབས་ཏེ་
བྱིས་པ་ངོ་མཚར་ཅན་དེ་གླིང་སྤྱི་དཔོན་རྒྱལ་པོར་སྤྱད་པ་ལ། ཁྲ་རྒན་གྱིས་
དེ་རིང་གོང་མ་ལྷའི་ལུང་བསྟན་བཞིན་དོན་ཐམས་ཅད་གྲུབ་སོང་ཞེས་
གསུངས་ཏེ། བྱིས་པ་ཁོང་གི་གཟིམ་ཁང་དུ་སྣེ་ལེན་བྱས་སྐད། དུས་དེར་
དཔལ་མཆོག་བཟང་པོ་དེ་གློ་བུར་དུ་ཐང་དཀར་ཞིག་ཏུ་སྤྲུལ་ནས་ཤར་རྒྱ་
གར་ཡུལ་དུ་འཕུར་སོང་ཞེས་བརྗོད་ཡོད་པ་ཡིན། ཕྱིས་སུ་སེང་སྟག་ཨ་
125



དོམ་དར་སྡེ་ཁྲི་སྐོར་བཅུ་གཉིས་ཀྱི་དཔོན་པོར་བསྐོས་ཏེ་ཁྲ་མོ་གླིང་གི་འགྲོ་
དོན་བསྐྱངས་ཟེར། མཚན་ལ་ཨ་ལྡོམ་ཞེས་ན་འགྲིག་ཀྱང་རྟེན་འབྲེལ་གྱི་ཆ་
ནས་ཨ་དོམ་ཞེས་འབྱོར་བ་ཡིན། གོང་གསལ་དུ་ལྷ་སྒྲུང་དང་མཚུངས་པའི་
བདེན་ལུགས་ཀྱི་གཏམ་རྒྱུད་མི་འདྲ་བ་གཉིས་མཆིས་ཀྱང༌། འདིར་བློ་གཏོད་
ཆོག་པའི་དཔྱད་གཞིའི་ཡིག་ཆ་ཡང་དག་པ་ཞིག་མེད་པས། བདེན་མིན་གྱི་
ཤན་འབྱེད་དཀའ་མོ་འདུག ཡིན་ནའང་སྒྲུང་རྙིང་རྩ་ཆེན་ཁ་ཅིག་ལས།
དཔའ་མི་འགྱུར་སེང་སྟག་ཨ་དོམ་ནི་གླིང་འབྲིང་རྒྱུད་ཀྱི་གདུང་རྒྱུད་ལས་
འཁྲུངས་ཞེས་བཀོད་ཡོད་པ་བློ་རིག་བསྒྲིམས་ནས་དཔྱད་པ་བཏང་ན།
ཁོང་ནི་སྒོང་སྐྱེས་དང་ཕྱི་འོངས་ཤིག་ཡིན་ནམ། ཡང་ན་ཤར་ཁྲ་མོ་གླིང་གི་
གདུང་རྒྱུད་ལས་འཁྲུངས་པ་ཤིག་ཡིན་ནམ། སྨུག་པོ་ལྡོང་གི་རྒྱུད་ལས་སྐྱེས་
པ་ཡིན་ན་ཁོང་གི་ཡབ་ཡུམ་གྱི་མཚན་ལ་ཅི་ཟེར། ཡུལ་གང་དུ་སྐྱེས་པ་ཡིན།
འདིའི་ཕྱོགས་ལ་དཔྱད་པ་གང་ལེགས་གཏོང་དགོས་པ་རེད། སེང་སྟག་ཨ་
དོམ་ཁོང་གི་རྫོང་མཁར་གྱི་མིང་ལ་མཁར་མི་འགྱུར་སྨུག་པོ་བཅུག་དཀྲིས་
ཟེར། མོན་འཇོང་གཉིས་ཀྱི་ས་མཚམས་ན། དར་སྡེ་ཁྲི་སྐོར་བཅུ་གཉིས་
ཀྱི་དབུས་སུ་མངོན་པར་ཆགས་ཡོད་པ་རེད། ཁོང་གི་ཁྲབ་རྨོག་འཁོར་གསུམ་
དང་མཚོན་ལེབ་ཆེན་མི་ཡི་བཤའ་གྲི་ནི་རྨ་ཤེལ་བྲག་གི་གཏེར་སྒོ་གོང་མ་
འབྱེད་པའི་སྐབས་སུ། གོང་མ་ལྷའི་ལུང་བཞིན་ལག་ཏུ་ཐོབ་པ་ཡིན་ཟེར།
གཞན་ཡང་དཔའ་མི་འགྱུར་སེང་སྟག་ཨ་དོམ་ཉིད་ཀྱིས་གླིང་གེ་སར་རྒྱལ་པོ་
དང་མཉམ་དུ་ཕྱོགས་བཞིའི་དགྲ་བཞི་བཏུལ་ཏེ། རྫོང་ཆེན་བཅོ་བརྒྱད་ཆམ་
དུ་ཕབ་པའི་རླབས་ཆེན་གྱི་ཕྱག་རྗེས་ཁྱད་པར་དུ་འཕགས་པ་ཞིག་བཞག་
ཡོད་པ་ལས། ཧོར་གླིང་གཡུལ་འགྱེད་སྐབས་སུ་གཞན་ཕན་གྱི་འཕྲིན་ལས་
བསྒྲུབས་པ་དང་། ཕུལ་བྱུང་གི་མཛད་རྗེས་བཞག་པའི་ལོ་རྒྱུས་རགས་ཙམ་
126



བརྗོད་ན། དེ་ཡང་ཐེངས་ཤིག་ཧོར་གྱི་པཱ་དུར་ཐམས་ཅད་དང་འབངས་མི་
རྣམས་ཀྱིས་མི་རེས་རྡོ་ཆེ་བ་ལྔ་རེ་དང་། སྤྱང་གྲུ་བཞི་གསུམ་རེ་བསགས་
ནས་ལྕགས་རི་འདོམ་གསུམ་མཐོ་བ་དང་། ཞེང་ལ་འདོམ་གང་ཡོད་པ་ཞིག་
བརྩིགས་ནས་ཤར་ནུབ་གཉིས་སུ་སྒོ་ཆེན་གཉིས་བཏོད་དེ་ཧོར་དམག་བྱིངས་
རྣམས་ཀྱིས་ལྕགས་རི་འདིར་གླིང་པ་རྣམས་མི་ཐར་ཁོ་ཐག་ཡིན་ཞེས་བློ་ལྷོད་
ཆགས་ཀྱི་ངང་ནས་བསྡད་ཡོད་པའི་དུས་དེར། དཔའ་ཡ་མེད་སེང་སྟག་ཨ་
དོམ་དེ་ཉིད་རྟ་སྟོང་རི་དུང་དཀར་གྱི་སྟེང་དུ་ཞོན་ནས། རྨོག་དཀར་གྱི་
འདབ་ར་ཕབ། ཁྲབ་དཀར་པོའི་རྒྱུན་ཐག་བསྡམས་ཏེ། གོ་བཀྲག་འཇའ་
ཚོན་འཁྱིལ་འདྲ། དཔའ་རྒོད་ཀྱི་དགུ་དར་སྤུངས་སེ་ཤར་སྒོ་ནས་ཐེ་ཚོམ་
མེད་པར་རྔམ་སྟབས་སུ་མཆོངས་ཏེ་གྲི་ལེབ་ཆེན་འཁོར་ལོ་སྐོར་སྐོར་ལྟར་
གཡུགས་པས་ན། ཤར་སྒོའི་ནང་དུ་མགར་བའི་ཤོག་གི་པཱ་དུར་དགྲ་འདུལ་
རྒྱལ་པོ་གཙོས་དམག་བརྒྱ་སྟོང་ལྷག་ཤི་རྨས་གཉིས་ཅི་འཁྱོལ་བྱུང་བར་
གདའ། བསད་བསད་ཀྱི་ཁྲག་དབྱར་ཁའི་ཆར་བབས་དུས་ཀྱི་ཆུ་ལྟར་སྣང་
ངོ༌། །དེར་སྟོབས་ཆེན་ཁྲ་འབར་དེས་འཆོར་མེད་འཕྲུལ་གྱི་ཞིགས་པ་དེ་ཀླད་
ལ་བསྐོར་ནས་འཕངས་ཞིང་དཔུང་ཟུར་ལ་ལྕགས་ཀྱིས་བཏབ་པར་གྲི་གཡུག་
ཏེ་ཞགས་པ་བཅད་ནས་ཤར་སྒོ་ཉིད་ནས་ཚུར་ཐོན་ལ་ཁད་དེར། སླར་ཡང་
ཕྱིར་ལོག་སྟེ་ནུབ་སྒོའི་ཕྱི་ལ་མདའ་འཕངས་པ་ལྟར་ཐོན་པ་རྨ་ཆུ་ནས་བཅད་
དེ་ཚུར་ཕྱོགས་ཀྱི་གླིང་སྒར་དུ་སླེབས་ ཡང་ཐེངས་ཤིག་ལ་ཧོར་ཤན་པའི་
དམག་རྣམས་ཁྲག་ཁོལ་ཁོལ་བྱུང་བ་དང་། དམག་སྣེ་པཱ་དུར་ཉི་ཁྲི་སུམ་
སྟོང་དེ་གཡག་ལ་སེར་པོའི་ལ་མགོ་ལ་སླེབས་བྱུང་བའི་སྐབས་དེར་དཔའ་ཡ་
མེད་སེང་སྟག་ཨ་དོམ་རྟ་སྟོང་རིའི་གོང་དུ་ཞོན་ནས་ཤན་པའི་དམག་སྣེ་ལ་
མདའ་རྒྱང་གང་གིས་སླེབས་ཙམ་དུ་ཀྲོང་ངེར་བྱུང་བ་ལ། ཧོར་དམག་
13



རྣམས་ཁྲིག་གེར་འཐེན་ནས་འདུག་པ་ལས་ཡོང་མ་ནུས། དུས་དེར་སེང་
སྟག་ཨ་དོམ་གྱིས་མཚོན་ལེབ་ཆེན་དེ་ཕྱིར་བཏོན་ནས་རྦད་ཀྱིས་མཆོང་སོང་
བ་ན། ཧོར་དམག་དེ་རྣམས་འུར་ཏི་རུ་བྲོས་སོང་། དེར་སེང་སྟག་ཨ་དོམ་
གྱིས་འཕྲལ་དུ་མདའ་གཅིག་བསྡོངས་བྱུང་བས་ཧོར་དམག་གི་རུ་སྡེར་དམག་
དར་ཕར་བའི་མི་དམར་རྟ་དམར་ཅན་ཞིག་འདུག་པ་བསྒྲིལ་ཅིང༌། དམག་
དར་དེ་ལིང་ངེར་འགྱེལ་སོང་བ་ལ། འགྲོམ་གཞན་ཞིག་ནས་དམག་སྐོར་
ཞིག་ལམ་སང་ཚུར་ཡོང་ཞིང་དམག་དར་ཚུར་བླངས་ཏེ་དམར་ཟིང་ངེར་
ལངས་བྱུང༌། དེར་སེང་སྟག་ཨ་དོམ་གྱིས་གྲི་ལེབ་ཆེན་ཕྱིར་བཏོན་ནས་
བཤགས་པ་ན། མི་སྔོན་མའི་གྲལ་ནས་ཤི་རྨས་བརྒྱ་ཚོ་བདུན་བཟོས། མགོ་
རྔ་འཕྲུ་དམར་ཟིང་ངེ་བ་འགའ་ཞིག་བྲེགས་ཏེ་ཤ་ཐག་ལ་བཏགས་ནས་ཡར་
བྱོན་བྱུང་བ་ན། ཁོང་གི་ཁྲབ་ཀྱི་སྟེང་ན་མདའ་བཅུ་སྐོར་དང་། གྱི་མང་
པོ་ཕོག་འདུག་ཀྱང་སྐྱོན་མ་བྱུང་བ་ཡིན། ད་དུང་སྒྲུང་པ་རྒན་པ་རྣམས་ཀྱིས་
བཤད་པ་ལྟར་ན༑ མོན་གླིང་གཡུལ་འགྱེད་ཀྱི་སྐབས་སུ། ཚ་ཞང་འདན་
མ་བྱང་ཁྲ་དང་སེང་སྟག་ཨ་དོམ་གཉིས་དམག་ལ་ཆས་ཏེ། མོན་དམག་
བསད་བསད་ཀྱི་མི་རོའི་མཐེ་བོང་གཡས་པ་གཅིག་ཀྱང་མ་ལུས་པར་བྲེགས་
ཏེ་སྟག་དོང་ནང་བཀང་སོང་ཞེས་དཔའ་བོའི་གཏམ་རྒྱུད་བོད་ལ་བཞག་
ཡོད་ཟེར། སྤྱིར་སེང་སྟག་ཨ་དོམ་ལགས་ཀྱིས་གཡུལ་འགྱེད་མང་བོའི་སྐབས་
སུ། རླབས་ཆེན་གྱི་ཕྱག་རྗེས་འཛད་མེད་བཞག་ཡོད་ཀྱང་འདིར་ཞིབ་ཏུ་
བརྗོད་རྒྱུ་མིན་པས། བལྟ་འདོད་ཀྱི་བློ་ལྡན་རྣམས་ཀྱིས་འབྲེལ་ཡོད་ཀྱི་
ལྗགས་རྩོམ་དང་དཔེ་ཆ་གཞན་ལས་གོ་བར་གྱིས།
གསུམ། ཚ་ཞང་འདན་མ་བྱང་ཁྲ།
དེ་ཡང་སྲིད་གསུམ་ཁམས་སུ་འགྲན་ཟླ་བྲལ་བའི་གླིང་གི་ཡང་རྟུལ་
128



དམ་པ་མི་བདུན་དང་ཞེ་རྟུལ་ཁྲ་གླག་སྤྱང་གསུམ་གྱི་ཡ་གྱལ། གླིང་ཚ་ཞང་
འདན་མ་བྱང་ཁྲ་ནི། དགྲ་སྡེ་མ་ལུས་ཟིལ་གྱིས་གནོན་པའི་ཕུལ་བྱུང་དཔའ་
བོ་ཞིག་ཡིན་ཞིང་། གླིང་རྗེ་གེ་སར་རྒྱལ་པོའི་ཐུགས་འདང་ཤིན་ཏུ་ཆེ་བའི་
དམག་དཔོན་ཞིག་ཀྱང་ཡིན། ཁོང་གཞོན་པའི་དུས་ནས་ཞེ་རྒྱུད་འཇམ་
ཞིང་གཞུང་དྲང་བ། བློ་རིག་རྒོད་ཅིང་སྙིང་སྟོབས་ལྡན་པ། དྲག་པའི་
མཚོན་ཆ་སྤྱོད་པར་རབ་ཏུ་མཁས་པ། ད་དུང་དཔུང་རྒོད་ཁེར་ངོམ་དང་
རྟ་རྒོད་ཁེར་རྒྱུགས་བྱེད་པའི་མི་ཞིག་ཀྱང་ཡིན། ཁོང་གི་སྐྱེས་རབས་ལོ་རྒྱུས་
ལ་བཤད་ཚུལ་མི་འདྲ་བ་འགའ་ཡོད་པ་སྟེ། འགའ་ཞིག་གིས་ཚ་ཞང་འདན་
མ་བྱང་ཁྲ་དང་ཐོག་སྐྱེས་ཡུལ་ནི་འདན་ཁྲི་དཀར་རྒྱལ་པོའི་རིགས་རྒྱུད་ཡིན་
ཞིང་། ཕྱིས་སུ་གླིང་འདན་གཡུལ་འཁྲུག་གི་སྐབས་སུ་གླིང་ལ་མགོ་བཏེགས་
ཤིང་གླིང་དང་ཉེ་འབྲེལ་ཆགས་པའི་ཆ་ནས་ཚ་ཞང་འདན་མ་ཞེས་མིང་
ཐོགས་ཟེར། སྔ་མོར་ཁོང་གི་མཚན་ལ་ཚ་རྒྱལ་ཞེས་གྲགས་པ་ཡིན་སྐད།
ཡང་ཁ་ཅིག་གིས་ཁོང་ནི་གླིང་གི་ཆེ་རྒྱུད་འབྲིང་རྒྱུད་ཆུང་རྒྱུད་གསུམ་ལས་
གླིང་ཆུང་རྒྱུད་ཀྱི་གདུང་རྒྱུད་ལས་སྐྱེ་བ་ཡིན་ལ། ནམ་མཁའ་སེན་ཞལ་གྱི་
སྲས་ཡིན་ཞེས་གླེང་། ཡང་ཁ་ཅིག་གིས་བཤད་པ་ལྟར་ན། གླིང་གི་གདུང་
རྒྱུད་འཇིག་རྟེན་དུ་ཐོག་མར་ཆགས་པའི་སྐབས་སུ། གླིང་གི་སྤྱི་དཔོན་ཁྲི་
རྒན་གྱིས་དགོངས་པར་བོད་གངས་ཅན་ཡོངས་ཀྱི་བདེ་སྐྱིད་ཀྱི་འཚོ་བ་ལྷག་
པར་དར་རྒྱས་དང་། དགྲ་སྡེ་ཐམས་ཅད་ལས་རྣམ་པར་རྒྱལ་བ་ཞིག་ཡོང་
དགོས་ན་གླིང་རྗེ་གེ་སར་རྒྱལ་པོར་ལག་རོགས་ཕུལ་དུ་བྱུང་བ་ཞིག་མེད་ན་
མི་ཆོག་སྙམ་ནས་གོང་མ་ལྷ་ཡུལ་ཁམས་སུ་ཕྱག་ཕེབས་ཏེ། ལྷ་ཆེན་ཚངས་
པ་དཀར་པོར་དགོངས་དོན་ཡར་ཞུ་མཛད་པ་ལ། གོང་མ་ལྷ་ཆེན་ཚངས་
པ་དཀར་པོས་ཀྱང་ཐུགས་སུ་སྔོན་དུ་མཁྱེན་ཡོད་པ་ལྟར་གླིང་གི་སྤྱི་དཔོན་
129



ཁྲ་རྒན་ལགས། ཁྱོད་རང་གིས་ཞུས་པའི་གཏམ་གྱི་དོན་སྙིང་ཐམས་ཅད་
ལེགས་པར་ཐོས་ཡོད་པས། ཁྱོད་རང་ཕྱིར་ཕེབས་དང་། ཕྱིས་སུ་གླིང་རྗེ་
གེ་སར་རྒྱལ་པོར་ལག་རོགས་ལེགས་པོ་ཞིག་མངགས་ཡོང་ངེས་ཡིན་ཞེས་
གསུངས། དེར་སྤྱི་དཔོན་ཁྲ་རྒན་ཐུགས་དགྱེས་ནས་ཕྱིར་གླིང་ཡུལ་དུ་ལོག
དེ་ནས་ལྷ་ཆེན་ཚངས་པ་དཀར་པོས་ཀླུ་ཡུལ་མི་མགོན་དཀར་པོར་བཀའ་
ཕབ་སྟེ། ཁྱོད་ཀྱི་བུ་གསུམ་པ་དེ་གླིང་དཀར་སྟོད་ལ་ཕན་བདེའི་ལས་དོན་
རླབས་ཆེན་བསྒྲུབ་ཏུ་འགྲོ་དགོས་ཞེས་གསུངས་པ་ལ། ཀླུ་ཡུལ་མི་མགོན་
དཀར་པོར་ཡང་མངོན་ཤེས་ཡོད་པས་ལྷ་ཆེན་ཚངས་པ་དཀར་པོའི་བཀའ་
གཅོག་མ་ཐུབ་པར་གསུང་དང་དུ་བླངས་ཏེ། ཁོང་གི་བུ་གསུམ་པ་མི་ཡུལ་
གླིང་དཀར་སྟོད་ལ་འགྲོ་རྒྱུ་ཐག་གིས་བཅད། ཡིན་ནའང་མི་ཡུལ་ལ་ཕེབས་
ལ་ཉེ་བའི་སྐབས་དེར་བུས་རང་གི་ཡབ་མི་མགོན་དཀར་པོར། ཕྲན་ནི་ཁྱོད་
རྣམས་ཀྱི་ཐུགས་འདུན་ལྟར་དུ་མི་ཡུལ་ལ་སོང་ཆོག་མོད། ཡིན་ནའང་ང་
ལ་རེ་འདུན་ཞིག་ཡོད་པ་སྟེ། སྙན་པ་འཕུར་བའི་ཚྭ་མཚོ་བསྟན་མ་བཅུ་
གཉིས་དང་ནོར་བུ་གཏེར་ཁ་བཅུ་དྲུག་དུ་ཀླུ་ཡི་གན་མཛོད་ན་མ་གཏོགས་
མེད་པས་མིའི་ཡུལ་ཁམས་སུ་གནང་བ་ན། ཕྲན་ཉིད་འཕྲལ་དུ་སོང་ཆོག་
ཅེས་ཞུས་མ་ཐག ཡབ་མི་མགོན་དཀར་པོས་ཐུགས་འདང་ཅུང་ཙམ་ཞིག་
བཏང་སྟེ། བུ་ཁྱོད་ཀྱི་རེ་འདུན་བདག་གིས་བསྐང་ཆོག་མོད། འོན་ཏེ་
ཁྱོད་ཉིད་མིའི་ཡུལ་ཁམས་སུ་ཕེབས་ན་ཐབས་ཤེས་ཅི་ཡོད་ཅེས་དྲིས་པ་ལ།
ཡབ་ཆེན་ལགས། དེར་ཁྱོད་ཀྱིས་ཐུགས་ཁུར་བཞེས་མི་དགོས། ཕྲན་ནི་
སྐྱེས་པ་སྔོན་མ་རྒྱ་གར་གྲུབ་ཆེན་བརྒྱད་ཅུའི་སྤྲུལ་བ་ཡིན་པས། ཚྭ་མཚོ་
དབུས་སུ་མེ་ཏོག་པད་མ་ཞིག་འཁྲུངས་པ་ལས་ཕྲན་ཉིད་དེ་ལས་སྐྱེས་ཀྱང་
ཆོག་ཅེས་ལན་བཏབ་པ་ན། ཡབ་ཐུགས་དགྱེས་ཏེ། བུ་ཁྱོད་ཀྱི་ཡིད་ལ་
：:3】



ཤར་བ་དང་བདག་གི་ཡིད་ལ་དྲན་པ་གཅིག་མཚུངས་ཡིན་པས་ཤིན་ཏུ་
ལེགས་སོ་གསུངས་པ་ཡིན། དེ་ནས་མ་འགྱངས་པར་ལོ་དེའི་དབྱར་ཟླ་ལྔ་
བའི་ཚེས་བཅོ་ལྔའི་ཉིན་ལ་ཚྭ་མཚོའི་དབུས་སུ་སྔར་མཐོང་མ་མྱོང་བའི་མེ་
ཏོག་པད་མ་ཞིག་སྐྱེས་པ་ལས་ཚ་ཞང་འདན་མ་དངོས་སུ་སྐུ་འཁྲུངས་པའི་
དུས་དེར། གླིང་གི་སྤྱི་དཔོན་ཁྲ་རྒན་ཁོང་སྔར་བཞིན་ཨ་མྱེས་སྦོམ་རའི་
རྩེར་བསང་ཕུལ་བར་ཕེབས་ཏེ་རྒྱང་རིང་འདན་ཁོག་ཕྱུག་རྭ་གོང་མའི་ས་
ཆར་གཟིགས་པའི་ཚེ། འདན་ཁོག་ཡོངས་སུ་དཀར་པོ་གངས་དཀར་ས་ལ་
བབས་པ་ལྟར་འདུག་ཅིང་། གངས་དཀར་པོའི་དབུས་སུ་སེར་པོ་ཧོར་གྱི་ཀ་
བ་དགུང་ལ་ཟུག་པ་ལྟར་ཡོད་པ་མཐོང་སྟེ། ཐུགས་སུ་གླིང་དཀར་སྟོད་ན་
སྔར་མེད་ཀྱི་ལྟས་ཡ་མཚན་ཞིག་མངོན་པ་འདི་ཅི་ཡིན་སྙམ་ནས་འཕྲལ་དུ་
འདན་ཁོག་ཡུལ་ལ་ཆས་པ་ན། འདན་ཁོག་ཕྱུག་རྭ་བར་མའི་ས་ཆ་ཕལ་
ཆེར་ཚྭ་མཚོར་འགྱུར་འདུག་ཅིང་། ཚུའི་དབུས་སུ་གསེར་གྱི་མེ་ཏོག་པད་མ་
ཞིག་འཁྲུངས་པ་ལས་ལྷའི་བུ་དང་གཉིས་སུ་མ་མཆིས་པའི་ཁྱེའུ་ཞིག་སྐུ་
བལྟམས་འདུག་པ་མཐོང་སྟེ། སྤྱི་དཔོན་གྱིས་ཁྱེའུ་དེ་ནི་ལྷ་ཆེན་ཚངས་པ་
དཀར་པོས་གནང་བ་མཁྱེན་ནས་འཕྲལ་དུ་ཕྱག་གསུམ་ཕུལ་རྗེས་གླིང་དཀར་
སྟོད་ལ་གདན་འདྲེན་ཞུས་ཏེ། ཕྱིས་སུ་འདན་ཁོག་ཤོག་ཆེན་བཅུ་གཉིས་ཀྱི་
བདག་པོར་དབང་བསྐུར་བ་ལགས། དེར་ཡང་ཚ་ཞང་ཞེས་པའི་ཚ་ནི་ཚྭ་
མཚོ་ལས་འཁྲུངས་པས་ན་མཚན་ལ་ཚ་འབྱོར་ཞིང་། ཕྱིས་སུ་འདན་ཁོག་
གི་བདག་པོར་གྱུར་པས་ན་འདན་མ་ཞེས་པའི་མིང་ཡང་འབྱོར་བ་ཡིན་ཞེས་
གླེང་བ་དང༌། ཁོང་གི་ཇ་མར་འདན་བཟའ་ཆོས་ཀྱི་སྒྲོལ་མ་ཞེས་པ་དེ་
བླངས། འདན་མ་ལ་བུ་གཉིས་སྐྱེས་པ་ལས་ཆེ་བ་ཁྲི་ཐུབ་ཀྱིས་འདན་སྟོད་
བཟུང་ཞིང་བུ་ཆུང་བ་སྟོང་ཐུབ་ཀྱིས་འདན་སྨད་ཀྱི་ས་ཆ་བཟུང་ཞེས་བཤད་
131



ཚུལ་ཡང་ཡོད་པ་རེད། གང་ལྟར་ཀྱང་ཚ་ཞང་འདན་མ་ཞང་ཁྲ་དེ་ཉིད་ས་
ཁུལ་གཞན་ཞིག་ནས་གླིང་དཀར་སྟོད་ལ་ཡོང་སྟེ་ཉེ་འབྲེལ་ཆགས་ཤིང་འདོན་
ཁོག་བཟུང་བའི་ཆ་ནས་འདན་མ་ཞེས་ཐོགས་པ་ནི་གདོན་མི་ཟའོ། །ཁོང་གི་
རྫོང་མིང་ལ་དངུལ་ཆུ་ཁྲོ་རྫོང་ཟེར་ཞིང༌། འདུན་ཁ་ར་རྒྱལ་པོའི་འདན་ཁ་
ར་གསེར་རྫོང་རིང་མོ་ཞེས་པའི་རྨང་གཞིའི་སྟེང་དུ་གསར་དུ་བཞེངས་པ་
ཡིན་ཟེར་བ་དང་། འདན་མའི་ཆིབས་པའི་མིང་ལ་རྟ་འདོ་བ་དངོས་གྲུབ་
ལྡན་པ་ཟེར། སྒྲུང་བ་རྒན་པ་རྣམས་ཀྱིས་བཤད་པ་ལྟར་ནི་འཇང་ཉི་ཁྲི་
རྒྱལ་པོའི་རྟ་མཆོག་འདོ་བ་འཆི་མེད་འཕུར་ཤེས་ཟེར་བའི་རྒྱུད་ལས་སྐྱེས་པ་
ཡིན་སྐད། ཁོང་གི་རལ་གྲིའི་མིང་ལ་ལྗང་པ་ཡུ་དམར་ཟེར་ཞིང༌། ལྗང་
ཡུལ་ཚེས་ར་སྨུག་པོའི་གཏེར་ཁ་ལས་ཐོན་པ་ཡིན་ཟེར། གཞུའི་མིང་ལ་མི་
འགྱུར་དུང་གཞུ་དཀར་པོ་རང་འཁྱིལ་ཟེར་ཞིང་གཉན་ཆེན་ཐང་ལྷས་གནང་
བ་ཡིན་ཟེར་བ་དང༌། མདའ་མི་འགྱུར་གནམ་ལྕགས་ཐོག་མདའ་ཟེར་བ་
དགྲ་ལྷ་གཉན་སྟག་དམར་པོས་ཁོང་ལ་གནང་བ་ཡིན་ཟེར་བ་རེད། ཁོང་
གི་ཁྲབ་ཆེན་ཉི་མ་རང་ཤར་དང་རྨོག་ཆེན་བྱུ་རུ་མདངས་འཛིན་དང་བཅས་
པ་རྨ་ཤེལ་བྲག་གཏེར་སྒོ་གོང་མ་འབྱེད་པའི་སྐབས་སུ་བླངས་པ་ཡིན་ཞེས་
གླེང་བ་ལགས། ཁོང་ཉིད་གླིང་དཀར་སྟོད་ལ་ཕེབས་པ་ནས་བཟུང་གླིང་རྗེ་
གེ་སར་རྒྱལ་པོ་དང་ཆབས་ཅིག་ཕྱོགས་བཞིའི་དགྲ་བཞི་འདུལ་བ་དང་རྫོང་
ཆེན་བཅོ་བརྒྱད་ཕབ་པའི་རླབས་ཆེན་གྱི་མཛད་རྗེས་བླ་ན་མ་མཆིས་བཞག་
ཡོད་པ་རེད། འདིར་ཁོང་གི་མཛད་རྗེས་མཐར་མེད་རྒྱ་མཚོ་ལས་རགས་
རིམ་ཆུ་ཐིགས་ཙམ་ཞིག་བླངས་ཏེ་བརྗོད་པ་ནི་འདི་ལྟར། དེ་ཡང་ཧོར་
གླིང་གཡུལ་འགྱེད་ཀྱི་སྐབས་སུ། ཐེངས་ཤིག་ལ་ཁོང་གིས་རྨོག་དཀར་གྱི་
འདབ་རྭ་ཕབ། ཁྲབ་དཀར་གྱི་རྒྱུན་ཐག་འཐེན། ཆིབས་པ་དངོས་གྲུབ་
132



ལྡན་པའི་གོང་ལ་བུད་ནས་ཧོར་དམག་གི་ནང་དུ་གློག་དམར་འཁྱུག་པ་
བཞིན་གཤགས་ནས་ཤན་པའི་ཇ་ཐབ་བཅོ་བརྒྱུད་རྫོགས། ཐོབ་གསུར་
གནམ་ནག་ལང་འདྲ་ཞིག་བྱས། ཉིན་རྟ་ཉིན་ནས་བསྡུས། སྲིབ་རྟ་སྲིབ་
ནས་བསྡུས། ཀོ་སོ་ལན་གསུམ་གྱིས་གནམ་ས་བཀང་ནས་དེད་སོང་བ་ན།
ཧོར་གུར་དཀར་རྒྱལ་པོས་ཤན་པ་རྨེ་རུ་རྩེ་ར་མདར་མངགས་ཤིང་གློག་
འཁྱུག་པ་ལྟར་སླེབས་ཡོང་ནས་རྗེས་ཆོད་དེ། ཐོག་མར་ཕན་ཚུན་ལ་འགྱུར་
བ་མེད་པའི་དཔའ་སྐད་བཙན་པོ་འཐེན་པའི་མཐའ་མར་ཚ་ཞང་འདན་བ་
བྱང་ཁྲེས་མདའ་གཅིག་འཕངས་པས་སྡིག་གཅོད་ཤན་པའི་རྨོག་ཁྱུང་གཏོར་
རྩེ་ལྔ་དེའི་ཕོ་བྱང་ཟུར་ནས་ཕུད། མོ་བྱང་གི་དཀྱིལ་ནས་བཏོན་ཏེ་མགོ་ཀ་
ལི་ལག་མཐིལ་ཙམ་ཞིག་རྒྱ་མཐོངས་ཁ་ཕྱེས་འདྲ་ཞིག་བྱས། དེར་ཤན་པ་
ཡུད་ཙམ་ཞིག་ལ་དྲན་མེད་དུ་བརྒྱལ་ཞིང༌། རྟ་ཐོག་ནས་སར་ལྷུང་ངོ༌། །
དེ་ནས་འདན་མར་ཁོང་གི་རྟས་ཟེར་བ་ལྟར་ཤན་པའི་སྲོག་མ་བཅད་པར་
གཞུ་ཤུབས་ནང་དུ་ཀ་ལི་དེ་བཅུག་ནས་རང་ཡུལ་ལ་ལོག་པའི་དཔའ་བོའི་
གཏམ་རྒྱུད་འཛམ་བུ་གླིང་ལ་གྲགས། ཡང་ཐེངས་ཤིག་ལ་ཚ་ཞང་འདན་
མས་རྨོག་དཀར་དར་འཕྲུས་ནམ་མཁའ་གང་། ཁྲབ་དཀར་སིལ་སྒྲས་བར་
སྣང་ཁེངས། འདོ་བའི་རྨིག་སྒྲས་གཞི་ཁྱབ་པ་ཞིག་བྱས་ཏེ། ཧོར་སྒར་གྱི་
འགྲམ་དུ་སླེབས་ནས་མདའ་རག་ལྟོང་མ་ལྔ་དང་། ཟངས་ལྟོང་མ་བདུན།
ལྕགས་ལྟོང་མ་དགུ་འཕངས་ཏེ། ཧོར་སྒར་གྱི་ནང་དུ་ཐོག་བརྒྱབ་པ་བཞིན་
མི་མང་པོ་ཟང་ཐལ་དུ་ཕུག་ནས་བསྒྲིལ་བྱུང་། དེར་རལ་གྲི་ཕར་ནས་སྒར་
ནང་དུ་འཚངས་ནས་ཕྱིན་ཏེ། བསད་བསད་ཀྱི་དར་འཕྲུ་སྣ་ཚོགས་མང་དུ་
ཁྱེར་ནས་ག་ལེར་ཕྱིར་སླེབས་པ་ན། གུར་དཀར་རྒྱལ་པོའི་སྲས་ཁྲི་བཙུན་
རིག་ཡག་དེས་དུང་ཁྲབ་ཐོག་ཐུབ་གྱོན། དུང་རྨོག་འོད་འབར་དེ་ལ་འཕྲུ་
13.3



དཀར་ཟླ་བ་ཤར་འདྲ་གཅིག་བཙུགས། རྟ་དཀར་པོ་ལྡིང་ཤེས་ལ་ཞོན་ཞིང་
མདུན་སྐུ་རེངས་ནམ་མཁའ་ལངས་འདྲ་ཞིག་ཐོགས་ཏེ་རྒྱབ་ནས་ཤོར་བྱུང་བ་
ལ། འདན་མ་བྱང་ཁྲས་རྨ་ཆུའི་འགྲམ་དུ་རྟ་ཁ་ཕྱིར་བསློགས་ནས་གཞུ་སྟེང་
དུ་མདའ་དངུལ་ལྟོང་མ་གཅིག་བཞག་ནས་བསྡད་པ་ན། སྲས་ཁྲི་བཙན་
མཆོངས་ཡོང་སྟེ་འདན་མའི་སྟེང་དུ་མདུང་བསྣུན་ཡང་། འདན་མས་གྲི་
ལྗང་བ་ཡུ་རིང་གཡུགས་པས་མདུང་སྐེ་བཅད། དེར་སྲས་ཁྲི་བཙུན་བྲོས་
བྱུང་བ་ན། འདན་མས་མདའ་དངུལ་ལྟོང་མ་གཅིག་བརྫངས་པས་ཁྲི་
བཙུན་རིག་ཡག་གི་དཔྲལ་བའི་དཀྱིལ་དུ་ཕོག་སྟེ། རྨོག་དང་སྦྲགས་ཏེ་
མདེའུ་ལྟག་པའི་རྒྱབ་ཏུ་བཏོན་ནས་དེ་མ་ཐག་ཕྱི་མའི་ཡུལ་དུ་བསྐྱལ། རྨ་
ཤེལ་བྲག་གཏེར་སྒོ་འབྱེད་པའི་སྐབས་སུ་བདུད་ཀྱི་བླ་འབྲོང་རྒོད་པས་མི་
གསོད་རྟ་འགྱེད་ངན་པའི་བགེགས་སྐྱོན་བཟོད་མེད་བཟོས་པའི་དུས་དེར།
གླིང་གི་ཁྲ་གླག་སྤྱང་གསུམ་གྱི་ཡ་གྱལ་ཚ་ཞང་འདན་མ་བྱང་ཁྲ་རལ་གྲི་ལྗང་
པ་ཡུ་རིང་དམར་འོག་ཏུ་བཅུག་པའི་སྙན་པ་ཀུན་ཏུ་འཕུར་བ་ལགས། ཡང་
འཇང་གླིང་གཡུལ་འཁྲུག་གི་སྐབས་སུ། འཇིག་རྟེན་ཁམས་ན་ཡ་མེད་པའི་
འཇང་མི་དུག་གསུམ་དེ་དཔའ་མི་འགྱུར་ཚ་ཞང་འདན་མའི་མདའ་མི་
འགྱུར་གནམ་ལྕགས་ཐོག་མདས་བརྒྱབ་ནས་ལྔ་བའི་ལམ་དུ་དྲངས་པར་མ་
ཟད། འཇང་ས་དམ་རྒྱལ་པོའི་བླ་ལྕགས་དུར་རུ་ཁམས་པ་ཟེར་བ་དེ་དུམ་
གསུམ་དུ་བཅགས་ཏེ་མེད་པར་བཟོས། མོན་གླིང་གཡུལ་འགྱེད་ཀྱི་སྐབས་
སུ་མོན་གྱི་དཔའ་རྒོད་གུ་ལྷ་ཐོག་འགྱུར་ཟེར་བ་རལ་གྲི་སྔོན་མོའི་ཁ་རུ་
དྲངས་པ་དང༌། སྟག་གླིང་གཡུལ་འཁྲུག་གི་སྐབས་སུ། སྟག་གཟིག་ནོར་
གྱི་རྒྱལ་པོའི་སྲས་ཟླ་བ་ཁྲབ་བཙན་ཟེར་བ་སྐྱེན་པོ་མདའ་ཡིས་རྨེག་མེད་
བཟོས། ཁ་ཆེ་རྒྱལ་པོའི་དམག་སྟོང་ཕྲག་གསུམ་གྱི་དམག་དཔོན་| ་ར་
13/1



ཐོགས་པའི་མི་གསུམ་དེ། ཉིན་གཅིག་གི་སྔ་གཞུག་ལ་དམར་འཛིང་བྱས་ཏེ།
མཐའ་མར་མེད་པར་བཏང་བར་མ་ཟད་དམག་མི་སྟོང་ཕྲག་གཅིག་གི་མགོ་
སྐེ་སར་འཕངས་པ་ཡིན་ཟེར། གཞན་ཡང་ཤན་འདན་ནང་འཁྲུག་གི་
སྐབས་སུ། ཧོར་གྱི་ཤན་པ་རྒྱལ་པོ་དང་གླིང་གི་དཔའ་རྟུལ་དམ་པ་འདན་
མ་གཉིས་ལོ་འཁོར་གསུམ་ལ་ནང་འཁྲུག་ལངས་ཏེ་ཕན་ཚུན་གྱི་དམག་མིར་
ཡང་གྱོང་གུད་ཆེན་པོར་བཟོས་པའི་མཐའ་མར་གླིང་རྗེ་གེ་སར་རྒྱལ་པོ་དང་
སྤྱི་དཔོན་ཁྲ་རྒན་རྣམ་པས་བར་འདུམ་གྱི་ཞལ་ཏ་མང་པོ་མཛད་ཀྱང་མཐུན་
མཐའ་མེད་པས་ན། སྨན་ཨ་ནེ་གོང་སྨན་རྒྱལ་མོས་བར་འདུམ་གྱི་ལུང་
བསྟན་གནང་བར་བརྟེན། ཤན་འདན་སྟག་སེང་ཁ་སྤྲོད་ཅེས་མཐུན་པ་
ལེགས་པར་ཡོང་སྟེ་བར་འདུམ་གྱི་རྡོ་རིང་ཡང་ཧོར་གླིང་གཉིས་ཀྱི་ས་
མཚམས་སུ་བཙུགས་ཞེས་རྒྱལ་ཁམས་ཡོངས་ཀྱི་རྣ་བའི་རྒྱན་དུ་གྱུར་ཏོ། །སྤྱིར་
ཚ་ཞང་འདན་མ་བྱང་ཁྲའི་རླབས་ཆེན་གྱི་མཛད་རྗེས་ནི་ཞིབ་ཏེ་བརྗོད་ན་
འཛད་མཐའ་མེད་པ་ཡིན་པས་འདིར་རགས་ཙམ་ཞིག་བརྗོད་པ་ཡིན།
བཞི། འབྲུ་སྒ་སྡེ་ཆོས་སྐྱོང་བེར་ནག་
དེ་ཡང་ཁྲ་བོ་གླིང་གི་དཔའ་རྟུལ་དམ་པ་བདུན་གྱི་ཡ་གྱལ། ཞེ་རྟུལ་
ཁྲ་གླག་སྤྱང་གསུམ་ལས་གླག་དར་མ་འདྲ་བའི་དཔའ་ཆེན་འབྲུ་སྒ་སྡེ་ཆོས་
སྐྱོང་བེར་ནག་མཆོག་ནི། གླིང་འབྲིང་རྒྱུད་ཀྱི་གདུང་ལས་སྐུ་འཁྲུངས་པ་
དང༌། ཕ་སྐལ་ཁྲག་འཐུང་མགོན་ལ་བྱས། མ་སྐལ་སྲིད་པའི་མ་མོ་ཡིན།
གླིང་རྗེ་གེ་སར་རྒྱལ་པོའི་སྐུ་སྲུང་དང་། རྩལ་ཆེན་བྲག་དམར་ཁྱུང་དང་
འདྲ། ཤད་ཆེན་རི་བོ་དཔུང་བས་འཕེན་པ། ཐབས་མཁས་རླུང་ནག་སྤར་
གྱིས་འཛིན་པ། ས་རྨུ་ཐག་ཞགས་པའི་བདག་པོ་ཡིན་ཞེས་བཤད་སྲོལ་གནའ་
ནས་ད་ལྟའི་བར་དུ་ཉམས་མེད། ད་དུང་ཁོང་ནི་མེ་སྒྱོགས་འཕེན་མཁན་སྐད་
135



གྲགས་ཅན་ཞིག་དང་བསྐྱེད་རྫོགས་ཀྱི་གྲུབ་པ་བརྙེས་པའི་གྲུབ་ཆེན་པོ་ཞིག་
ཀྱང་ཡིན། གཞན་ཡང་ལྷོ་འཛམ་བུ་གླིང་གི་ས་ཆ་ན་རྩལ་ཆེན་ཐོགས་པའི་
མི་གསུམ་ཡོད་པ་གཅིག་སྟེ་ཁྲ་མོ་གླིང་ན་ཡོད། འབྲུ་སྒ་བདེ་ཆོས་སྐྱོང་བེར་
ནག་ཡིན། གཅིག་སྟེ་སེར་བོ་ཧོར་ན་ཡོད། ཧོར་རྩལ་ཆེན་ནམ་མཁའ་སྤར་
འཛིན་ཡིན། གཅིག་སྟེ་རྒྱ་ནག་ཡུལ་ན་ཡོད། རྒྱུ་ནག་རྩལ་ཆེན་ཐོག་ཕབ་
ཡིན་ཞེས་རྩལ་ཆེན་ཐོགས་པའི་མི་གསུམ་གྱི་གྲས་སུ་ཡང་གཏོགས་སོ། །སྒ་བདེ་
ཆོས་སྐྱོང་བེར་ནག་མཆོག་ནི་དཔའ་རྟུལ་གཞན་དང་མི་མཚུངས་པའི་ཁྱད་
ཆོས་ལྡན་པ་ནི། ནག་པོ་དགྲ་དང་ཐུག་པའི་ཉིན་མོར་ཁྲབ་འཁོར་གསུམ་
དང་རྨོག་དར་འཕྲུ་མི་དགོས་ཤིང༌། རང་གི་དཔའ་རྩལ་ཁོ་ནར་བརྟེན་
ནས་ཕས་རྒོད་སྟོང་ཕྲག་ཐལ་བའི་རྡུལ་དུ་བརླག་ཐུབ་པར་བརྟེན། སེམས་
ཅན་ཀུན་གྱིས་རྩལ་ཆེན་ནང་གི་རྩལ་ཆེན་དང་། རྩལ་ཆེན་སྒ་སྡེ་རྒྱལ་པོ་
ཡིན་ཞེས་བསྔགས་བརྗོད་ཀྱི་མེ་ཏོག་དབང་མེད་དུ་འཐོར་བྱུང་། སྒ་སྡེ་
ཆོས་སྐྱོང་བེར་ནག་གི་དབུ་ལ་ཞྭ་ནག་གྱོན་པ་དང་ལུས་ལ་རས་ནག་གི་བེར་
ལུ་མནབས་པ། བྲང་དཀྱིལ་དུ་གསེར་གྱི་མེ་ལོང་ཞིག་བཏགས་ཡོད་པ་
རེད། ཁོང་གི་མཚན་ལ་བེར་ནག་ཟེར་དོན་ཡང་སྐུ་ལ་རས་ནག་གི་བེར་ལཱ་
མནབས་པའི་རྒྱུ་མཚན་ཡིན་ཞེས་གླེང་ཞིང་། ཆོས་སྐྱོང་ཞེས་མིང་འབྱོར་བ་
ནི་ལྷ་ཆོས་སྐྱོང་མགོན་པོ་ཟེར་བའི་རྣམ་སྤྲུལ་ཡིན་པའི་རྒྱུ་མཚན་ཡིན་ཞེས་
གླེང་ངོ༌། །འབྲུ་སྒ་སྡེ་ཞེས་པའི་དོན་ནི། འབྲུ་ཞེས་པ་རུས་རྒྱུད་ཀྱི་སྤྱིའི་མིང་
ཞིག་ཡིན་ཞིང༌། སྒ་སྡེ་ཞེས་པ་ནང་གསེས་ཀྱི་རུས་མིང་དེ་མིང་ལ་འབྱོར་
བ་ཡིན་སྙམ། 《སྨུག་པོ་ལྡོང་གི་རྒྱལ་རབས》ཞེས་པའི་སྒྲུང་དཔེ་ནང་དུ་
བཀོད་ཡོད་པ་ལྟར་ན། སྒ་སྡེ་ཆོས་སྐྱོང་བེར་ནག་ནི་སྒ་སྟོད་དར་གྱི་ལྷ་
ལུང་ཆོས་འཕེལ་པད་མ་ལྷ་ཐང་གི་འགྲམ་དུ་སྒ་མི་འགྱུར་ཆོས་ཀྱི་དབང་
136



ཕྱུག་དང་འབྲུ་བཟའ་བསམ་གཏན་དཔལ་ལྷ་གཉིས་ཀྱི་སྲས་སུ་སྐུ་འཁྲུངས་
ཤིང༌། མཚན་ལ་ལྷ་སྡེ་མི་ཆེན་སེར་པོ་མངའ་གསོལ། དགུང་ལོ་བརྒྱད་ཐོག་
རྩལ་ཤུགས་སྤུར་རྒྱལ་བོད་དུ་གྲགས། སྟེས་བཟང་རྟེན་འབྲེལ་ཁྱད་དུ་འཕགས་
པར་གྱུར། དགུང་ལོ་བཅུ་གཉིས་ཏེ་ཤིང་རྟ་ལོར་འབའ་སངས་རྒྱས་འཚོར་
ཁྱིམ་ཐབ་བྱེད་དུ་བཅུག་སྟེ། དགྱེས་སྟོན་རྒྱ་ཆེན་མཛད། ས་གླང་
ལོར་ཕོ་བྲང་མཆོང་མཁར་སྨུག་པོ་འབྲུ་སྟོད་ལྡང་ལ་གཡུ་ཐང་དུ་བཞེངས།
དབྱིབས་མཛེས་ལྡན་ཡིད་དུ་འོང་བ་བཟོས། མུ་ཁྱུད་ཤེལ་དང་མུ་མེན་
རིན་པོ་ཆེ་སྣ་ཚོགས་ཀྱིས་བརྒྱན། དེ་ནས་སྒ་འབྲུ་སྟོད་སྨད་བར་གསུམ་གྱི་
དཔོན་པོར་བསྐོས། ཞེས་བཀོད་འདུག ཡིན་ནའང་འདིའི་ཕྱོགས་ཀྱི་དཔྱད་
གཞིའི་ཡིག་ཆ་ཁུངས་བཙན་པོ་མཐོང་དཀོན་པོ་འདུག་པར་ཚིག་ཐག་གཅོད་
དཀའ་བས་དཔྱད་པར་མཛོད། འབྲུ་སྒ་སྡེ་ཆོས་སྐྱོང་བེར་ནག་མཆོག་གིས་
མི་ཚེ་གང་ལ་སེམས་ཅན་གང་ཟག་མ་ལུས་པ་བདེ་བའི་གནས་སུ་བཀོད་
པའི་སླད་དུ་བཞག་པའི་མཛད་རྗེས་ནི་མཐའ་ཡས་ཤིང་བརྗོད་པར་དཀའ་
བ་ཞིག་ཡིན་ཀྱང་འདིར་རགས་བསྡུས་ཤིག་མ་བརྗོད་ན་མི་ཆོག་པའི་དབང་
གིས་གཤམ་དུ་ཅུང་ཙམ་བརྗོད་པར་བྱ་སྟེ། དེ་ཡང་ཧོར་གླིང་གཉིས་ཀྱི་
གཡུལ་འཁྲུག་སྐབས་སུ། ཧོར་གྱི་རྩལ་ཆེན་ནམ་མཁའ་སྤར་འཛིན་གྱིས་མི་
གསུམ་ཙམ་གྱི་སྒུལ་མི་ཐུབ་པའི་ཕ་བོང་གཡག་རོ་སུམ་འགྱུར་ཙམ་གཉིས་
བསྒྲིལ་བྱས་ཏེ་གླིང་གི་དམག་རྟ་མང་བའི་དབུས་སུ་འཕངས་བའི་ཚེ། གླིང་གི་
སྒ་སྡེ་ཆོས་སྐྱོང་བེར་ནག་གིས་ཀྱང་རྡོ་ཕ་བོང་ཉིས་འགྱུར་ཙམ་ཅིག་རྙེད་དེ་
ཕྱག་གཡས་པ་སྒྲོག་ཐོག་གི་སྣེ་ལ་འཆང་། གཡོན་པར་དར་ནག་གི་གཡབ་མོ་
བྱེད་པ་དང་ཆབས་ཅིག་ཧོར་གྱི་དམག་སྒར་ནང་དུ་འཕངས་བྱུང་བ་ལ། ཧོར་
གླིང་གི་སྒྱོགས་གཉིས་དུས་མཉམ་དུ་འཕངས་ཤིང༌། གནམ་ས་འགུལ་ཞིང་རི་
137



བོ་ཐམས་ཅད་ཡོམ་ཡོམ་དུ་གྱུར། དེའི་ངང་ནས་གླིང་གི་སྒྱོགས་རྡོ་དེས་ཧོར་
གྱི་སྐྱོགས་དེ་དེད་ནས་ཧོར་གུར་དཀར་ཁྲི་ཤོང་དཀར་མོའི་སྟེང་ལ་འབབ་ལ་
ཁད་དེ་ལ། ཟ་ཟ་འཆའ་འཆའ་ལྟར་གཉིས་སུ་ཆག་ནས་དུམ་བུ་གཅིག་ཧོར་
སྒར་གྱི་དཀྱིལ་ལ་རང་བཞིན་དུ་ལྷུང་ནས། མི་རྟ་བརྒྱ་ཕྲག་མང་པོ་ཤི་རྨས་སུ་
བཏང་ཞིང་དམག་ཐམས་ཅད་དྲན་མེད་དུ་བརྒྱལ་ལོ། །ཡང་དུམ་བུ་གཅིག་
དེ་དང་གླིང་རྡོ་གཉིས་ཀ་ཚུར་གླིང་སྒར་བྱང་སྒོའི་ཐད་ཀྱི་བྲག་རིར་ཕོག་ནས་
བྲག་རལ་བའི་འུར་སྒྲ་དང་ཐལ་འཚུབ་ཀྱིས་ཉི་མ་བསྒྲིབས་ཙམ་དུ་གདའ།
དེ་ནས་སྒ་སྡེ་འཕྲལ་དུ་ཆས་ནས་ཧོར་སྒར་གྱི་གཡས་ཟུར་གུར་དཀར་ཤོག་
གི་གུར་ཡོད་པའི་མཚམས་སུ། རྩལ་ཆེན་ནམ་མཁའ་སྤར་འཛིན་གྱིས་དཔུང་
འཛིན་བྱས་ཏེ། ཁུ་ཚུར་གྱིས་བརྡུངས། མགོ་མཇུག་བཟློགས་ནས་ཁོག་པའི་
ནང་རོལ་དང་རུས་པ་ཐམས་ཅད་ཁ་ནས་འབུད་པ་ཞིག་བྱས། ལག་གཡས་
མཐེབ་ཀོར་དང་བཅས་པ་ཤན་པ་རྨེ་རུ་རྩེའི་ཐད་དུ་འཕངས། ལག་གཡོན་
ལྷམ་དང་བཅས་པ་སྟོབས་ཆེན་གྱི་ཐད་དུ་འཕངས། གློ་མཆིན་དང་ནང་
ཁྲོལ་རྣམས་ཤེད་ཆེན་གྱི་མདུན་དུ་འཕངས། པགས་པ་མགོ་འབྱར་བ་དེ་གུར་
དཀར་གྱི་ཁྲི་སྟེང་དུ་ལན་གསུམ་བརྡབས་ཏེ། ཕྱི་ཤ་ལ་བཏགས་ནས་ཚུར་
གླིང་ལ་ག་ལེར་ཕེབས་སོ། །སོག་གླིང་གཉིས་ཀ་འཁྲུག་པའི་སྐབས་སུ། སོག་
ཨ་ཆེན་རྒྱ་སྒོ་གོང་མ་ན་འབྲོང་རྒོད་པོ་འཇིགས་སུ་རུང་བ། མགོ་ན་རྭ་བཅོ་
བརྒྱད་ཅན་ཞིག་ཡོད་པ་དེ། དཔའ་རྒོད་སུས་ཀྱང་འདུལ་མ་ཐུབ་པའི་སྐབས་
སུ་འབྲུ་སྒ་སྡེ་ཆོས་སྐྱོང་བེར་ནག་གིས་འབྲོང་གི་རྭ་རྩ་རུ་བཟུང་སྟེ། མཐོན་
པོ་བྲག་ངོས་སུ་བརྡབས་ཏེ་བསད་པ་དང༌། དེ་ནས་ཉིན་མོ་གཅིག་གི་སྔ་དྲོ་
ལ་བདུད་དམག་ཁྲི་ཚོ་བཅོ་བརྒྱད་ཀྱི་སྐེ་བླངས་ཤིང་། དམག་དཔོན་མདའ་ཁྲི་
རྒྱལ་པོ་དེ་སྤར་འཛིན་བྱས་ཏེ་གློ་སྙིང་བཏོན་ནས་བསད་པའི་ལོ་རྒྱུས་ཕྱོགས་
8



བཞི་ཀུན་ཏུ་ཁྱབ། འཇང་གླིང་གཉིས་ཀ་འཁྲུག་པའི་དུས་སུ། འཇང་གི་དུག་
མཚོ་ནག་པོས་གླིང་དམག་གི་བགྲོད་ལམ་བཀག་པའི་སྐབས་སུ། འབྲུ་སྒ་སྡེའི་
མཐུ་ནུས་ཀྱིས་དུག་མཚོ་གར་ཁྲིད་རང་དབང་ཡོད་པ་ལྟར་དཀྱིལ་དབུས་སུ་
ལམ་ཆེན་ཞིག་ཕྱེས་པ་དང་། དེ་ནས་འཇང་གི་བྱེ་ཐང་ཆེན་པོ་དེས་གླིང་དམག་
མདུན་དུ་སྐྱོད་པ་བགེགས་རྐྱེན་བཟོ་བའི་དུས་དེར། འབྲུ་སྒ་སྡེ་མཆོག་གིས་མཐུ་
ནུས་ཀྱིས་མིག་ལྡེབ་ཙམ་གྱིས་རྨེག་མེད་བཟོས་ཏེ་ལམ་ཕྱེས་པ་རེད། ཁ་གླིང་
གཡུལ་འཁྲུག་བྱུང་བའི་སྐབས་སུ། ཁོ་ཆེའི་བྲག་སྒོ་བཙན་པོ་ཞིག་གིས་གླིང་
དམག་གི་བགྲོད་ལམ་བཀག་འདུག་པའི་སྐབས་དེར། སྒ་སྡེ་མཆོག་གིས་མདའ་
གསེར་ལྟོང་མ་ཞིག་འཕངས་པས་བྲག་སྒོའི་ཕྱེད་ཀ་གཡས་སུ་འཕངས་ཤིང་།
བྲག་སྒོའི་ཕྱེད་ཙམ་གཡོན་དུ་འཕངས་ཏེ། ལམ་མེད་སར་ལམ་བཏོད་དེ་གླིང་
དམག་འཕྲལ་དུ་ཁ་ཆེའི་ཤིང་ཁྲི་བཙན་པོའི་མཁར་རྫོང་གི་འགྲམ་དུ་ཆས་པ་
དང་། མ་འགྱངས་པར་དམག་དཔོན་བདུད་མགོན་ཆེན་པོ་དང་དྷ་ར་ཁྲ་རྒོད་
མིག་དམར་གཉིས་རལ་གྲི་ནག་པོ་ཐོག་ཆོད་ཀྱི་འོག་ཏུ་དྲངས་ཏེ། གླིང་དཀར་
དམག་དཔུང་རྣམ་པར་རྒྱལ་བའི་རྨང་གཞི་བརྟན་པོ་བཙུགས་པ་རེད། ཡང་
ཐེངས་ཤིག་གི་གཡུལ་འཁྲུག་གི་སྐབས་སུ། སྒ་སྡེ་ཧོར་དམག་གི་དཀྱིལ་དུ་ཤོར་
སོང་སྟེ། རི་རྩིབས་ན་ཕ་བོང་བང་བ་བཞི་རེ་ཙམ་གཉིས་ལ་རྡོག་ཐོས་བརྒྱབ་
ནས་འཕྲོ་ཡ་འཕྲོ་ཡ་གསུངས་ནས་གཅིག་གཉིས་བསྟུན་མར་བསྒྲིལ་བྱུང་བ་ལ།
མི་རྟ་བརྒྱ་ཚོ་མང་པོ་ཤ་ཉོག་རུས་ཉོག་ཏུ་བཏང་སྟེ། དཔའ་པོའི་མཚན་སྙན་
སྐུ་རྒྱལ་བོད་དུ་ཁྱབ། ད་དུང་འབྲུ་སྒ་སྡེ་ཁོང་ཉིད་གླིང་རྗེ་གེ་སར་རྒྱལ་པོ་དང་
ལྷན་ཅིག་མོན་ཡུལ་དང་སུམ་པ། སྟག་གཟིག་སོགས་དཔུང་འཇུག་བྱེད་པའི་
སྐབས་སུ་དགྲ་སྡེ་མ་ལུས་འཇོམས་པའི་ལོ་རྒྱུས་གང་མང་བརྗོད་རྒྱུ་མཆིས་ཀྱང་
འདིར་ཞིབ་ཏུ་བརྗོད་རྒྱུ་མིན་ནོ། །དམངས་ཁྲོད་ཀྱི་སྒྲུང་པ་ལ་ལས་བཤད་པ་
139



ལྟར་ན། ཁྲ་མོ་གླིང་ལ་འཆི་རྒྱུ་མེད་པའི་མི་གསུམ་ཡོད་པ་སྟེ། གཅིག་ནི་གླིང་
གི་སྤྱི་དཔོན་ཁྲ་རྒན་དང་གཉིས་ནི་དཔའ་མི་འགྱུར་ཚ་ཞང་འདན་མ་བྱང་ཁྲ།
གསུམ་ནི་འབྲུ་སྒ་སྡེ་ཆོས་སྐྱོང་བེར་ནག་ཡིན་ཟེར། གལ་ཏེ་འཆི་བའི་དུས་ཤིག་
སླེབས་པའི་ཉིན་ལ་བོད་གངས་ཅན་གྱི་གངས་རི་མཐོན་པོ་རྣམས་ཀྱི་ལུས་སྟོད་
ཐམས་ཅད་རྐང་བཞི་ནོར་དུ་འགྱུར་བ་དང་། ལུས་སྨད་ཐམས་ཅད་གཡང་
དཀར་ལུག་ཏུ་འགྱུར་འགྲོ་བ་ཡིན་ཞེས་གླེང་བ་ཡིན་མོད། འོན་ཏེ་ངེད་ཅག་
རྣམས་ཀྱིས་ལྷ་སྒྲུང་ལྟ་བུའི་བཤད་སྲོལ་འགྲིག་མིན་ཡོད་ཚད་ལ་དཔྱད་པ་ཞིབ་
མོ་བཏང་སྟེ། ཡང་དག་འཁྲུལ་མེད་ཀྱི་སྡོམ་ཚིག་འཇོག་རྒྱུ་ནི་གལ་ཆེའོ། །
ལྔ། སྟག་རོང་ཨ་ནུ་གཟིག་འཕེན། །
གླིང་གི་ཕུ་ནུ་སུམ་ཅུ་དང་ཡང་རྟུལ་དམ་པའི་མི་བདུན་གྱི་ཡ་གྱལ།
སྟག་རོང་དཔོན་པོ་ཁྲོ་ཐུང་ལ་བུ་དྲུག་ཡོད་པའི་ནང་གིས་གཉིས་པ་ཨ་ནུ་
གཟིག་འཕེན་ནི། ཆུང་དུས་ནས་བློ་རིག་རྒོད་ཅིང་སེམས་རྒྱུད་དྲང་ལ། དཔའ་
ངར་ཆེ་ཞིང་བློ་བརྟན་འགྱུར་བ་མེད་པ། ཕྱི་དགྲ་སྡེ་བཙན་པོས་གླིང་ལ་
དོན་མེད་ཀྱི་བཙན་ཤེད་བཀོལ་ཏེ་དཔུང་འཇུག་བྱེད་པའི་སྐབས་སུ། ཁོང་
གིས་དཀར་ཕྱོགས་ཀྱི་རང་སྡེ་སྲུང་ཞིང་ནག་ཕྱོགས་ཀྱི་བདུད་སྡེ་འཇོམས་
པའི་གཡུལ་གྱི་འཁོར་ལོ་བསམ་གྱིས་མི་ཁྱབ་པ་བསྐོར་ཏེ་སྟོབས་ཤུགས་གང་
ཡོད་བཏོན་ནས་དགྲ་དཔུང་ཐལ་བའི་རྡུལ་དུ་བརླག་པའི་ཉམས་མེད་ཀྱི་
དཔའ་བོའི་ལོ་རྒྱུས་བཞག་ཡོད་པ་རེད། ཁོང་ནི་ཁྲོ་ཐུང་གི་ལུས་ལས་མཆེད་
པའི་སྲས་ཡིན་རུང་ཁྲོ་ཐུང་གིས་དགྲ་བོར་མགོ་འདོགས་པའི་ལྐོག་གཡོ་བྱ་
སྤྱོད་ལ་མདུང་རྩེ་ཁ་སྤྲོད་ཀྱིས་འཐབ་རྩོད་བྱས་མྱོང་། མི་ལ་ལས་བཤད་པ་
ལྟར་ན་ཨ་ནུ་གཟིག་འཕེན་ནི་ཁྲོ་ཐུང་རྒྱལ་པོའི་བུ་མིན་སྐུ་སྤུན་ཡིན་ཟེར་
མོད། ཡིན་ནའང་འདིའི་ཕྱོགས་སུ་ཁུངས་བཙན་པོའི་དཔྱད་གཞིའི་ཡིག་ཆ་
10



མཐོང་དཀོན་པས་འདིར་ཁ་ཚོན་གཅོད་དཀའ་མོ་འདུག 《སྨུག་པོ་ལྡོང་གི་
རྒྱལ་རབས》ནང་དུ་བཀོད་པ་ལྟར་ན། གླིང་བཀྲ་ཤིས་མགོན་པོ་དང༌། ཡུམ་
གཟིག་ལྕམ་གངས་མཚོ་གཉིས་ལ་ཤིང་མོ་སྟག་གི་ལོར་གྲུབ་ཆེན་ཀངྐའི་རྣམ་
སྤྲུལ་སྟག་རོང་དཔོན་པོ་གཟིག་འཕེན་འཁྲུངས། དགུང་ལོ་བཅུ་གསུམ་སྟེ་ཆུ་
སྟག་ལོ་ལ་འབྲོག་བཟའ་འོད་ལྷ་ཁབ་ཏུ་བཞེས་ནས་སྲས་གཉིས་དང་སྲས་
མོ་གཅིག་བལྟམས། དེའི་སྐབས་སུ་འབྲོག་བཟའ་འོད་ལྷ་མ་ཉིད། ཡབ་འབྲོག་
རྒོད་གནམ་ལྷ་ཐུབ་བསྟན་གྱི་བཀའ་བློན་གཟའ་ཆེན་རྔམ་ནག་དེས་རང་གི་
ཆུང་མར་དགོས་བསམས་ཀྱང་། མ་དབང་གླིང་ལ་སྦྱིན་པར་མ་དགའ་བས་
ཁྲིད་དེ་རྨ་རྒྱལ་གངས་ཕྱོགས་སུ་བྲོས་སོང་། འབྲོག་རྒོད་ཀྱིས་ལས་དམག་
སྟོང་ཕྲག་ཙམ་ཕྱོགས་སུ་བཏང་ཡང་ལག་ལ་མ་ཚུད། དེ་སྟག་རོང་ཨ་ནུ་
གཟིག་འཕེན་གྱིས་ཐོས་ཏེ་དགུང་ལོ་བཅུ་གསུམ་གྱི་སྟེང་ནས་དཔའ་ཆེས་
ལུས་ལ་གྱོན། འདོ་དྲུག་འཁོར་གསུམ་ཚང་བ་བྱས་ཤིང་འཕྲུ་དམར་ཅན་གྱི་ལས་
དམག་སུམ་བརྒྱས་བསྐོར་ནས་དམག་ལ་ཆས་ཏེ་མ་འགྱངས་པར་བཀའ་བློན་
གཟའ་ཆེན་རྔམ་ནག་ལག་ལ་ཚུད་དེ་བཙོན་ལ་བཅུག་ཅེས་བཀོད་ཡོད། གང་
ལྟར་ཀྱང་སྟག་རོང་གཟིག་འཕེན་སྨུག་པོ་ལྡོང་གི་ཆེ་མགོ་དང་གླིང་དཔའ་རྟུལ་
སུམ་ཅུའི་རྒན་མགོ་ཡིན་པ་ཕལ་ཆེར་གྱི་བཞེད་པ་མཚུངས་སོ། །སྟག་རོང་
ཨ་ནུ་གཟིག་འཕེན་ཞེས་པའི་མཚན་ཐོགས་ཚུལ་ལའང་བཤད་ཚུལ་མི་འདྲ་
བ་མང་ཡང་རང་རེའི་ཞིང་ཆེན་གྱི་སྒྲུང་མཁན་ཚེ་རིང་དབང་འདུས་ཀྱིས་
གསུང་བའི་གཏམ་ལ་བློ་གཏད་ཆོད་པ་ཞིག་རེད་སྙམ། ཁོང་གིས་གསུང་བ་
ལྟར་ན་དང་ཐོག་གླིང་གི་དཔའ་རྟུལ་སུམ་ཅུས་ཤར་རྨ་རྒྱལ་སྦོམ་རའི་མདུན་
དུ་སྟོབས་ཆེན་གྱིས་སྟོབས་ངོམ་པ་དང་། རྩལ་ཆེན་གྱིས་རྩལ་ངོམ་པ། སྐྱེན་
པོ་རྣམས་ཀྱིས་མདའ་ངོམ་པ།མདུང་རྩལ་ཅན་གྱིས་མདུང་ངོམ་པ། གྲི་རྩལ་
141



ཅན་གྱིས་གྲི་ངོམ་པའི་སྐབས་སུ། ཨ་ནུ་གཟིག་འཕེན་གྱིས་ཤར་རྨ་རྒྱལ་སྦོམ་
རའི་བླ་གཟིག་ཁྱུང་གི་སྒོ་ང་ཟེར་བ་དེ་ཞགས་པ་སྦྲུལ་གྱི་ཨ་ལོང་གིས་བཟུང་
སྟེ་ གླིང་དཔའ་རྟུལ་རྣམས་ཀྱི་དཀྱིལ་དབུས་སུ་འཆང་རྡོ་འཕེན་པ་བཞིན་
འཕངས་པ་ན་གཟིག་འཕེན་ཞེས་མིང་ཐོགས་ཞེས་གསུངས་པ་དང༌། དུས་
སྐབས་སུ་དེ་ནས་བཟུང་གླིང་གི་དམ་པ་མི་བདུན་གྱི་གྲས་སུ་ཚུད་ཅིང་མཚན་
སྙན་གྱི་མགུལ་རྒྱན་ཡང་འཛམ་གླིང་སྒེག་མོའི་རྒྱན་དུ་གྱུར་སོང་ཞེས་གླེང་བ་
ལགས།སྟག་རོང་ཨ་ནུ་གཟིག་འཕེན་གྱི་མཁར་རྫོང་གི་མིང་ལ་མཁར་རྫོང་མི་
འགྱུར་བེའུ་སྟག་རྫོང་ཟེར་ཞིང༌། ཁྲོ་ཐུང་རྒྱལ་པོའི་བུ་དྲུག་གི་མཁར་རྫོང་ལས་
ཆེས་མཐོ་ཞིང་བརྗིད་ཉམས་ལྡན་པ་ཞིག་ཡིན། མཁར་རྫོང་གི་དབྱིབས་པདྨ་
འདབ་བརྒྱད་ལྟར་བྱས། ཀ་ཆེན་བརྒྱུད་ཀྱིས་བཀྱགས་པ། ཐོག་ཁེབས་ཙན་དན་
དམར་པོའི་སྟེང་རྒྱལ་མཚན་འཕན་ཡབ་རྒྱ་ཕིབས་ཀྱིས་བརྒྱན། རྔ་གཡབ་དུ་
ཤམ་ནོར་ཕྲེང་གིས་བསྐོར་བ། ཤར་དུ་ཇ་མཁར། ལྷོ་རུ་མཛོད་ཁང་། ནུབ་ཏེ་
གསེར་གླིང་། བྱང་དུ་དྲག་རྩལ་ཁང་། ཤར་ལྷོ་འདུ་གླིང༌། ལྷོ་ནུབ་ཏུ་གོར་མཛོད།
ནུབ་བྱང་དུ་ཕོ་ཉ་ཁང་། བྱང་ཤར་དུ་སྨོན་ལམ་ཁང་སོགས་བཞེངས་ཡོད་ཟེར།
ཁོང་གི་ཆིབས་པའི་མིང་ལ་མགྱོགས་པ་ཕོ་རོག་སྟོང་འཆམ་ཟེར་ཞིང་། གླིང་ཆེ་
རྒྱུད་འབྲིང་རྒྱུད་ཆུང་རྒྱུད་ལས་ཆེ་རྒྱུད་ཚང་གི་རྟ་རྒྱུད་བཟང་པོ་ལས་ཐོན་
པ་ཡིན་ལ། ཕར་བལྟས་ན་གྱི་ལིང་རྟ་དང་མཚུངས་པ་རྒྱུགས་ན་སྐྱི་བསེར་
རླུང་དང་ཁྱད་པར་མེད། ཁོང་གི་ཁྲབ་རྨོག་འཁོར་གསུམ་ནི་རྨ་ཤེལ་བྲག་
གི་གཏེར་སྒོ་འབྱེད་པའི་སྐབས་སུ་བླངས་པ་ཡིན་ཟེར་ཞིང༌། གྲི་དགུ་ཟི་རྣོ་
ཆོད་ནི་རལ་གྲི་ཁྲི་སྟོང་མང་པོ་ལས་བདམས་ནས་ཁོང་གི་ཕྱག་ཏུ་སྤྲད་ཅེས་
གཏམ་རྒྱུད་གངས་ཅན་བོད་ཀྱི་ལྗོངས་སུ་གྲགས། གདོང་མི་འགྱུར་སྟག་རོང་
ཨ་ནུ་གཟིག་འཕེན་གྱིས་སེམས་ཅན་ཀུན་གྱི་བདེ་སྡུག་སྐྱོང་བའི་ཕྱིར་དུ་གླིང་
142



དཀར་འཛིན་མའི་ཁྱོན་ལ་བཞག་པའི་མཛད་རྗེས་ནི་བརྗོད་ཡུལ་ལས་འདས་
པ་ཞིག་ཡིན་ཡང་། འདིར་གཙོ་བོ་འགའ་བརྗོད་པ་ན། དེ་ཡང་སྟག་རོང་ཨ་
ནུ་གཟིག་འཕེན་དགུང་ལོ་བཅུ་དགུར་སླེབས་པའི་ལོར་དེར། འགག་གླིང་
གཉིས་བར་དུ་རྩོད་པ་མང་པོ་བསླངས་ཏེ་སྤྱི་དཔོན་རྒྱལ་པོའི་སྲས་གླན་པ་
ཆོས་རྒྱལ་གཙོ་མཛད་པའི་གླིང་གི་ཕུ་ནུ་མང་པོའི་མགོ་སྐེ་བྲལ་བའི་དུས་སུ།
གླིང་གི་ཨ་ཁུ་སྤྱི་དཔོན་གྱིས་ ཨ་ནུ་གཟིག་འཕེན་ལ་བཀའ་ཕབ་སྟེ་ཤ་ཤོར་
ཤ་ལམ་དུ་འགྲོ་རུ་བཅུག་སྟེ། དཔའ་ཁེར་འགྲོ་བྱས་ནས་ཕོ་སྐྱེས་ལུས་ཐོབ་ཚད་
ཆམ་ལ་ཕབ་པ་དང་སྨན་མོ་ལུས་ཡོད་ཚད་ར་བདས་བདས་བྱས་ཤིང་། འགག་
གི་ཕ་ཆེན་སྤུན་གསུམ་བཙོན་ལ་ཁྲིད་དུ་ཤར་གླིང་དཀར་དཔའ་རྟུལ་གྱི་
མཚན་སྙན་དེ་ནས་ཐོགས་པ་ཡིན་ཟེར། དེར་ཡང་ཧོར་གླིང་གཡུལ་འགྱེད་
གྱི་སྐབས་སུ། དང་པོ་དཔའ་བོ་ཁེར་རྒྱུགས་བྱས་ཏེ་རྨ་ཆུ་སྔོན་མོ་འཕྲེད་ཀྱིས་
གཤགས་ནས་ཧོར་སྒར་གྱི་ནང་དུ་ཚམ་ཚོམ་མེད་པར་མཆོངས་ཏེ། གུར་
དཀར་ནག་རེ་རེའི་སྒོར་ཡང་གཤགས་མར་གཤགས་བྱས་ནས་དམག་རྟ་མང་
པོ་གྲི་ཡ་མེད་རྣོ་ཆོད་ཀྱི་ཁ་རུ་དྲངས་ནས་ལམ་ལ་ཆས་པ་ན། དམག་དཔོན་
ཐང་ནག་རྩེ་རྒྱལ་རྒྱབ་ཏུ་དེད་ནས་ཡོང་སྟེ་ཁོང་ཁྲོའི་མདའ་གཅིག་འཕངས་
བྱུང་བ་ལ། གཟིག་འཕེན་གྱིས་རྟ་ཁ་ཅུང་སློག་ཙམ་བྱས་པའི་སྐབས་སུ་མདའ་
གྲི་དགུ་ཟི་རྣོ་ཆོད་ཕྱེད་ཙམ་ཕྱིར་བཏོན་ཡོད་པའི་སྟེང་ལ་ཕོག་ཀྱང་ལུས་
གཡས་སུ་འགྱུར་ཙམ་བྱས་པ་ལ་མདའ་དེ་སྐྱ་རྒྱང་ངེར་སོང་། དེ་ནས་གཟིག་
འཕེན་གྱིས་ལམ་སང་མདུན་བསུས་ཏེ་རལ་གྲི་ཐེངས་གཅིག་གཡུག་པའི་
ཚེ་ཐང་ནག་རྩེ་རྒྱལ་གྱི་སྐྱིད་ཁུག་ལ་ཕོག་སྟེ་རྟ་ཐོག་ནས་ལྷུང་སྟེ་བསད། དེ་
ནས་ཧོར་གྱི་སྟོབས་ཆེན་ཁྲ་འབར་གྱིས་ཁྲབ་ཆེན་མུན་པའི་ཐོག་ཐུབ་དེ་གྱོན་
རྨོག་ཆེན་ལྕགས་ནག་འོད་འཕྲོ་དེ་ལ་འཕྲུ་ཆེན་དུག་སྤྲིན་འབར་བ་བཙུགས།
1:1:}



དོང་བ་མེ་རི་འཁྱིལ་ཆེན་དེ་དུག་མདའ་ལྔ་བཅུས་བཀང་། གཞུ་ཤུབས་སྐར་
ཆེན་ཐིག་ལེ་ལ་དུང་གཞུ་སྐར་ཆེན་བཅུག གྲི་ནག་གཟི་ཆེན་མིག་གཅིག་དེ་
སྐེད་ལ་བཏགས། རྟ་ཕོ་རླུང་ཤུགས་མཛོལ་ཆེན་ལ་ཞོན་ནས་མེ་སྟག་དམར་
ཁྲོམ་ཁྲོམ་རྨ་ཆུའི་འགྲམ་ལ་རྒྱུགས་ཏེ་གླིང་གི་དཔའ་རྟུལ་མང་པོའི་མདུན་
དུ་སླེབས་ལ་ཉེ་བའི་སྐབས་དེར། གླིང་གི་དཔའ་རྟུལ་སྟག་རོང་ཨ་ནུ་གཟིག་
འཕེན་གྱིས་སོ་སྒྲ་འཁྲིགས། དཔུང་བ་འཕུར། སྤྱན་དམར་འཁྱུགས་འཁྱུགས་
རལ་གྲི་ཕར་ནས་ཕར་མེ་ལྕེ་མཆེད་པ་ལྟར་མཆོངས་སོང་བ་ལ། རེ་ཞིག་
སྟོབས་ཆེན་ཁྲ་དེ་འདོམ་གང་ས་ལ་མ་རེག་པར་རྨ་ཆུའི་གཞུང་ལ་གཟུར་སོང་
བས་རྗེས་མ་ཆོད། དེ་ནས་གཟིག་འཕེན་ཕྱིར་ལོག་སྟེ་ཧོར་སྒར་དུ་ཤོར། ཧོར་གྱི་
སྒོ་སྲུང་ཤན་པ་ནག་པོ་འབྲོང་དུར་གྱི་སྐེ་གྲིས་བཅད་པ་དང་། དེ་ནས་ཡ་གུའི་
བླ་མའི་དོམ་ར་དང་། རས་གཟན་རྣམས་ཁྱེར་ནས་ག་ལེར་ཚུར་རྨ་ཆུ་བཅད་དེ་
ཡོང་བར། སྟོབས་ཆེན་ཁྲ་འབར་དེ་ཕྱིར་མགྱོགས་པོར་ཡོང་སྟེ། ཞགས་པ་འཆོར་
མེད་འཕྲུལ་གྱི་ལྕགས་ཀྱུ་འཕངས་པས་གཟིག་འཕེན་གྱི་སྐེ་ལ་ཕོག་པ་ན། གཟིག་
འཕེན་གྱིས་ཕྱིར་འཐེན་བྱས་པས་རྟ་དང་བྲལ་ཏེ་ཆུ་ནང་དུ་ལྷུང་ངོ༌། །དེར་ཁོང་
གི་ཆིབས་པ་ཕོ་རོག་སྟོང་འཆམ་དེས་ལན་གསུམ་མཚེར་བཞིན་ཚུར་ཕྱོགས་
ཀྱི་རྗེས་སུ་བྱུང་བའི་སྐབས་སུ། གཟིག་འཕེན་གྱི་བསམ་པར། ང་མ་ཐར་ཀྱང་
ཞགས་པ་འདི་གཅོད་མ་ཐུབ་ན་ད་རུང་གླིང་གི་དཔའ་རྟུལ་མང་པོར་ལག་
ཉེས་གཏོང་ངེས་རེད་བསམས་ཏེ། ཞགས་པ་རལ་གྲིས་བཅད་པ་དང་ཁོང་
ཉིད་རྨ་ཆུའི་གཞུང་ལ་མར་ཁྱེར་སོང་ཞེས་གཏམ་རྒྱུད་སྟོང་གསུམ་ཁམས་སུ་
གྲགས་སོ། །
དྲུག དར་འཕེན་དུག་གི་སྡོང་བོ།
དེ་ཡང་གླིང་ཕུ་ནུ་སུམ་ཅུ་དང་ཡང་རྟུལ་དམ་པ་མི་བདུན་གྱི་ཡ་གྱལ།
11:



གླིང་ཆེ་རྒྱུད་ཀྱི་གདུང་རྒྱུད་ལས་འཁྲུངས་པའི་དཔའ་རྒོད་དར་འཕེན་དུག་
གི་སྡོང་བོ་ནི། བློ་རིག་རྒོད་ཅིང་དཔའ་ངར་ཆེ་བ། དགྲ་ལ་སྡང་ཞིང་གྲོགས་
ལ་བྱམས་པ། དྲག་པའི་རྩལ་ལ་མཁས་ཤིང་ལེགས་ཉེས་བླང་དོར་ཤེས་པ།
ཁོང་གི་མཚན་སྙན་ནི་གངས་ཅན་འཛིན་མའི་ལྗོངས་ཡོངས་སུ་དྲི་བཞོན་
རླུང་ལྟར་ཁྱབ་འདུག གླིང་གི་ཡང་རྟུལ་དམ་པ་མི་བདུན་གྱི་ཡ་གྱལ་རྒྱུ་ཚ་
ཞལ་དཀར་སྐུ་གཤེགས་རྗེས་ཁོང་གིས་གླིང་གི་དམག་སྤྱིའི་འགན་བཞེས་པ་
ལགས། ཁོང་གི་མཚན་ལ་མང་ཆེ་ཤོས་ཀྱི་དར་འཕེན་དུག་གི་སྡོང་བོ་ཞེས་
ཟེར་ཞིང་། ལ་ལས་ཆོས་ལུ་བུ་ཡི་དར་འཕེན་ཡང་ཟེར། འོ་ན་མཚན་མི་འདྲ་བ་
འདི་གཉིས་ཀྱི་དོན་སྙིང་ཅི་ཡིན་ཞེ་ན། དང་པོ་དར་འཕེན་དུག་གི་སྡོང་བོ་ཟེར་
དོན་ཏེ། 《ཧོར་གླིང་གཡུལ་འགྱེད》ལས། དར་འཕེན་དུག་གི་སྡོང་བོ་སྟེ། །གོང་
དཔོན་སྐྱོབ་པའི་རྒྱལ་དར་ཡིན། །གཉེན་ཉི་ཡ་སྐྱོབ་པའི་རྒྱལ་དར་ཡིན། །སྡེ་
ཚོ་དྲུག་སྐྱོབ་པའི་རྒྱལ་དར་ཡིན་ཞེས་བཀོད་འདུག ཚིག་རྐང་འདི་གསུམ་གྱི་
དོན་ལ་ཞིབ་ཏུ་བརྟགས་ན་དཔའ་རྟུལ་དར་འཕེན་ཏེ། རང་སྡེ་གྲོགས་ལ་
འཕྲད་པའི་ཉིན་མོར། ཐུགས་རྒྱུད་དར་དཀར་ཇི་བཞིན་དཀར་ཞིང་འཇམ་
ལ་སྙིང་རྗེ་ལྡན་ཞིང༌། གཞན་ཕན་གྱི་ལས་ལ་རང་སྲོག་བློས་གཏོང་ཐུབ་པའི་
སྙིང་སྟོབས་ལྡན་པས་ན། དར་འཕེན་ཞེས་པའི་དར་ཐོགས་པ་ཡིན་ཞིང་།
འཕེན་ཟེར་བ་ནི་གཞན་སྐྱོབ་ཀྱི་ཐུགས་དར་འཕངས་པའི་དོན་ལ་འཇུག་པ་
རེད། དེར་ཡང་དུག་གི་སྡོང་བོ་ཞེས་ཐོགས་དོན་ནི། དར་འཕེན་ཁོང་ཉིད་
ནག་ཕྱོགས་དགྲ་ལ་ཐུག་པའི་ཉིན་མོར།འགྲན་མེད་དུ་དུག་གི་སྡོང་བོ་ཞིག་
དང་མཚུངས་པར་དགྲ་བོ་ཐམས་ཅད་དུག་ལ་འཕྲད་པ་ཇི་བཞིན་རེ་རེ་
ཐབས་ཟད་ནུས་ཟད་དུ་གྱུར་ཏེ་ཕམ་པར་འགྲོ་བའི་ཚེ། དུག་སྡོང་ལ་དཔེ་
བླངས་ཏེ་མཚན་བཏགས་པ་ཡིན། གཞན་ཡང་ཆོས་ལུ་བུ་ཡི་དར་འཕེན་ཟེར་
145



བའི་བརྗོད་དོན་ནི་དར་འཕེན་ཁོང་ཉིད་གླིང་ཆོས་འཕེན་ནག་པོའི་བུ་རྒྱུད་
ཡིན་པས་ཆོས་ལུ་བུ་ཞེས་མཚན་ཐོགས་པ་ཡིན་ཟེར་ཞིང་། ཡང་གེ་སར་གྱི་
སྒྲུང་ལ་མཁས་པ་ལ་ལས་བརྗོད་པ་ལྟར་ན། ཆོས་ལུ་བུ་ཞེས་པ་བྱིས་པའི་
གཅེས་མིང་ཞིག་ཡིན་པ་མ་གཏོགས་ནང་དོན་ཆེན་པོ་འགྲེལ་བའི་དགོས་པ་
མེད་སྐད། གང་ལྟར་ཀྱང་འདིའི་ཕྱོགས་ལ་ད་དུང་ཞིབ་ཏུ་བརྟག་དགོས་པ་
རེད། ཁོང་གི་སྐྱེས་རབས་ལོ་རྒྱུས་ནི། སྨུག་པོ་ལྡོང་གི་གདུང་རྒྱུད་ལས་སྐུ་
འཁྲུངས་པའི་གླིང་ཆོས་འཕེན་ནག་པོའི་བུ་རྒྱུད། གདུང་ཁྲ་བཙན་དར་མ་
གྲགས་པ་དང་ཡུམ་ཚ་བཟའ་བྱང་ཆུབ་སྒྲོན་མེ་གཉིས་ཀྱི་སྲས་སུ་ཤིང་གླང་
ལོར་སྐུ་འཁྲུངས། ཁོང་དགུང་ལོ་བཅུ་དྲུག་ལ་འདན་བཟའ་གངས་དཀར་
མཚོ་ཁབ་ཏུ་བཞེས་ནས་རྒྱལ་སྲིད་བསྐྱངས། ཤིང་སྟག་ལོར་ཕོ་བྲང་གའུ་
གསེར་སྡོང་དེ་ཤར་མཛོ་མོ་རབ་འབྱམས་ཐང་དུ་བརྩིགས། མཆོད་ཁང་བྱུ་
རུས་བྱས་པའི་ནང་དུ་མགོན་པོ་ཕྱག་དྲུག་པ་འཁོར་བཅས་བཞེངས། ཆོས་
སྐྱོང་མ་གཟའ་རྡོར་གསུམ་ལ་འཕྲིན་ལས་བཅོལ་ཞིང་གཏོར་མ་ཕུལ་ནས་
དགའ་སྐྱིད་ཕུན་སུམ་ཚོགས་པ་ལ་རོལ་ལོ། །ཞེས《སྨུག་པོ་ལྡོང་གི་རྒྱལ་
རབས》བྱ་བའི་གླེགས་བམ་ལས་གསལ་བར་བཀོད་ཡོད། གླེགས་བམཁོང་གི་
ཆིབས་པའི་མིང་ལ་གནམ་རྟ་མཆོང་དཀར་ནོར་བུ་ཟེར་ཞིང་ལྷ་རྟ་དེའི་ཁྱད་
ཆོས་གཙོ་བོ་སྟེ། ནམ་མཁའི་མཐོངས་སུ་གེགས་མེད་བགྲོད་པའི་ནུས་པ་
ཡོད་པ་དང་། རྒྱ་མཚོ་ཆེན་པོའི་ཕ་མཐར་སྐྱོད་པའི་རྩལ་དྲུག་ལྡན་ཞིང་།
ད་དུང་མི་སྐད་ཀྱང་གོ་ཐུབ་པའི་ཅང་ཤེས་རྟ་མཆོག་ཅིག་ཡིན་སྐད། ཁོང་
གི་ཁྲབ་རྨོག་འཁོར་གསུམ་ཡང་རྨ་ཤེལ་བྲག་གོང་མའི་གཏེར་སྒོ་འབྱེད་པའི་
སྐབས་སུ་བླངས་པ་ཡིན་ཞིང་། འཁོར་གསུམ་དེ་དག་ལས་མདུང་ནག་དར་
ཁྲ་ཕྱུག་མོའི་ཁྱད་ཆོས་དེ་ནི། ཡུ་བ་ཤིང་ཡར་སྐྱེས་ཆུ་ཤིང་ནག་པོ་ཐུག་ན་
lk;



བཙན་དུག་ནག་པོས་གསོད་པ། སྐེད་མན་ལ་བཟང་དྲུག་སྨན་གྱིས་བྱུགས་པ་
ཕོ་དཔའ་བོའི་སྙིང་རྩ་སྨན་གྱིས་གསོ་ཐུབ་པ། མདུང་སོ་སར་མའི་ལྕགས་ལ་
བྱས་པ། ལྕགས་ཁྲོ་ཚ་ངར་མས་གཞུང་རྡུངས་པ། ངར་ཆུ་སྲིན་པོའི་ཁྲག་ལ་
བྱས་པ། མདུང་རྩེ་མེ་ལྕེ་འབར་བ་འདྲ་བ། དགྲ་རྩྭ་ཕུང་མེ་ལྕེ་འཕྲད་པ་འདྲ་
བ།མདུང་སྐེད་དུག་སྦྲུལ་ལངས་པ་འདྲ་བ། སྦྲུལ་དུག་ལྕེས་ཟིན་ན་ཐར་ས་
མེད་པ། མདུང་རྟིང་རྡོ་རྗེ་བྲག་ལ་གཏད་པ། ཕོ་ཤེད་ཆེན་བརྒྱ་ཡིས་བསྒུལ་
དཀའ་བ་བཅས་སོ། །ཁོང་གིས་མི་ཚེ་གང་བོར་མགོ་ནག་བོད་ཀྱི་ལས་དོན་གྱི་
ཆེད་དུ་བཞག་པའི་རླབས་ཆེན་གྱི་མཛད་རྗེས་ནི་བསྐལ་བ་མ་སྟོང་བར་དུ་
ཉམས་མི་སྲིད་པ་དང༌། བརྗོད་ཡུལ་ལས་འདས་པ་ཞིག་ལགས། ཡིན་ནའང་
འདིར་ཞིབ་ཏུ་བརྗོད་ན་ཡིག་ཚོགས་མང་བར་དོགས་ནས་གཙོ་བོ་འགའ་
བརྗོད་ན། དེ་ཡང་རག་པ་མཛོ་རྫོང་ཕབ་པའི་སྐབས་སུ། རག་པ་མཛོ་རྫོང་
རྒྱལ་པོའི་བློན་པོ་གཙོ་བོ་གནམ་ལྕགས་ཁྲོ་ལྷ་ཟེར་བ་དང་དར་འཕེན་དུག་གི་
སྡོང་བོ་ཁོང་གཉིས་ཐུག་པའི་ཉིན་མོར། སྔ་དྲོར་ཉག་ཕྲན་མདའ་ལ་འགྲན་
པ་དང༌། ཕྱི་དྲོར་རྣོན་པོ་མདུང་ལ་འགྲན་པའི་མཐའ་མཇུག བློན་པོ་གནམ་
ལྕགས་ཁྲོ་ལྷ་ཟེར་བ་དེ་དུག་ལྡན་མདུང་རྩེར་དྲངས་ཏེ་ལྔ་བའི་ལམ་དུ་བསྐྱལ་
བ་ན། བློན་པོ་གནམ་ལྕགས་ཁྲོ་ལྷའི་འཁོར་དམག་སྟོང་ཕྲག་འགའ་ཕྱོགས་
བཞི་མཚམས་བརྒྱད་ནས་ཤོར་ཡོང་སྟེ་དར་འཕེན་བསྐོར་བྱུང་བའི་དུས།
དཔའ་ཡ་མེད་དར་འཕེན་དུག་གི་སྡོང་བོས་རྣོན་པོ་མདུང་གིས་འཁོར་ལོ་
བསྐོར་ཏེ། ཁྲག་གིས་འཛིན་མར་ཁེབས་ཤིང༌། མི་རོས་རི་རབ་བརྩིགས་པ་
བཞིན་དམག་བརྒྱ་སྟོང་དུ་མའི་མགོ་སྟེ་བླངས་པ་དང་། དམག་རྟ་བརྒྱ་ཕྲག་
མང་པོ་རྨས་ཏེ་སར་འགྱེལ། འཕྲོ་མ་ཕྱིར་བྲོས་སོང་བ་ཡིན། འཇང་གླིང་
གཡུལ་འཁྲུག་གི་སྐབས་སུ། འཇང་གི་དམག་དཔོན་མཚལ་དམར་དཔའ་པོ་
1:17



ཁེར་སྐྱེས་ཞེས་པ། གླིང་གི་དཔལ་རྟུལ་སུས་ཀྱང་འགྲན་ཡ་མེད་ཅིང་འདུལ་
བར་དཀའ་བའི་སྐབས་སུ། དར་འཕེན་དུག་གི་སྡོང་བོ་དཔའ་རྒོད་ཁེར་
རྒྱུགས་བྱས་ཏེ། འཇང་གི་དུག་མཚོ་མེ་འབར་ཞེས་པའི་ཁ་རུ་འཇང་གི་མཚལ་
དམར་དཔའ་བོར་འཕྲད་བྱུང་བ་ན། ཁོང་གཉིས་ཀྱིས་དང་པོར་ཕན་ཚུན་
དཔའ་གཏམ་འགྲན་པ་དང༌། ཕྱིས་སུ་འགྲན་མེད་མཚོན་ལ་འགྲན་པ། མཐའ་
མར་ལག་ཐུག་འཇུ་རེ་བྱས་ཏེ་འཇང་གི་མཚལ་དམར་དཔའ་བོ་ཁེར་སྐྱེས་
དུག་མཚོའི་འཇིངས་སུ་རྩྭ་ཕུང་འཕངས་པ་ལྟར་ཕམ་པར་བཟོས། ཧོར་གླིང་
གཡུལ་འགྱེད་ཀྱི་སྐབས་སུ། ཉིན་ཞིག་གདོང་ཆོས་ལུ་བུ་ཡི་དར་འཕེན་དེ། རྟ་
འདོ་བ་སྨུག་པོ་ལྡིང་ཤེས་སྟེང་དུ་ཞོན་ནས། བཙན་པོ་ལྕགས་མཁར་སྒོ་མེད་
འདྲ་བ་ཞིག་བྱས་ཏེ། མདུང་ནག་ཞགས་པ་འདྲ་བ་ལ་དར་དམར་གྱི་བ་དན་
ཟུར་གསུམ་ཞིག་བཏགས་ནས་དགུ་དར་ཚུབས་སེ་རྨ་ཆུ་ཁམ་པ་རབ་མེད་དེ་
སྒྲོ་དྲས་པ་ལྟར་ཕར་བཅད་དེ་ཧོར་སྒར་གྱི་ནང་དུ་རྒྱུགས་ཤིང་། ཐོག་མར་
ཤན་པའི་སྒར་ཁྲག་བཞིན་དཀྲུགས་ཏེ། འཕྲུ་དམར་ཅན་བརྒྱ་ཚོ་གཅིག་ཙམ་
བརླགས། དེ་ནས་གུར་ནག་གི་སྒར་དུ་རྒྱུགས་ཏེ་དམག་མི་བརྒྱ་སྐོར་བསྒྲིལ།
མདུང་ལ་ཁྲག་གི་དྲེག་མ་ཆགས་པའི་བར་དུ་དཀྲུགས། དེ་ནས་མདུང་རྟིང་
གིས་འཕུལ་བས་ཀྱང་ཧོར་དམག་རེ་རེ་བཞིན་འགྱེལ་བྱུང་། མི་གཅིག་གིས་
ཀྱང་ལན་མེད་པར་གླིང་སྒར་དུ་ཚུར་ལོག དེར་ཡང་ཐེངས་ཤིག་ལ་གླིང་གི་
དཔའ་རྟུལ་རྒྱ་ཚ་ཞལ་དཀར་གྱི་སྲོག་ཤོར་བའི་ཤ་ལན་དུ་དར་འཕེན་དུག་གི་
སྡོང་བོ་ཧོར་དམག་གི་དཀྱིལ་དུ་མཆོངས་ཏེ། གུར་ནག་གི་དམག་དབུས་ནས་
ཉ་པའི་ཆུ་བོ་གྱེན་ལྡོག་དེ་མདའ་གཅིག་གི་ཁ་ནས་རྨེག་མེད་དུ་བཏང་ཞིང་།
འཕྲུ་ནག་ཅན་བརྒྱ་ཚོ་བཅུ་གཉིས་བཅོམ། དེ་ནས་ཉི་འབུམ་དང༌། སེང་སྟག་
དཔའ་གསར། སྒ་སྡེ་དང་ལྷན་དུ་ཧོར་དམག་ཁྲི་ཕྲག་མང་པོ་དང་རྒྱལ་ཕམ་



གྱི་གཡུལ་འཁྲུག་བརྒྱབ་པས་ན། ཧོར་གུར་དཀར་གཙོ་བྱས་པའི་གླིང་དར་
འཕེན་གཙོ་མཛད་པའི་དཔའ་རྟུལ་རྣམས་ཀྱི་སྙན་གྲགས་འཛམ་བུ་གླིང་ལ་
འབྲུག་སྟོང་ལྡིར་བ་བཞིན་ཁྱབ་བོ། །ཕྱིས་སུ་ཁོང་ཉིད་གླིང་རྗེ་གེ་སར་རྒྱལ་
པོའི་སྐུ་འཁོར་དུ་བཞུགས་ནས་རྫོང་ཆེན་བཅོ་བརྒྱད་དང་རྫོང་ཕྲན་གྲངས་
མང་ཕབ་པར་མཛད་རྗེས་ཆེན་པོ་བཞག་མྱོང་བ་རེད། གཞན་ཡང་བློ་ཕངས་
པ་ཞིག་སྟེ་ཆོས་ལུ་བུ་ཡི་དར་འཕེན་མཆོག་ནི་མི་ནུབ་དར་རྫོང་ཕབ་པའི་
སྐབས་སུ། གླིང་རྗེ་གེ་སར་རྒྱལ་པོའི་བཀོད་པ་ལྟར་དུ་གླིང་དཀར་ལྷ་སྡེ་
ཡོངས་ཀྱི་ཡུལ་སྲུང་དུ་བཞུགས་ཡོད་པར་སྐུ་ལ་གློ་བུར་དུ་ན་བ་ཆེན་པོ་ཞིག་
ཕོག་སྟེ་སྐུ་ཡི་བཀོད་པ་རྫོགས་པའི་འཕྲུལ་བསྟན། ཉིན་དེར་གནམ་ནས་མེ་
ཏོག་གི་ཆར་བ་བབས། ས་ནས་རྩི་ཤིང་སྣ་ཚོགས་རླུང་གིས་གཡོས། བར་ན་
དར་མཚོན་སྣ་ལྔའི་འཇང་གུར་ཕུབ་སྟེ་ལྟས་ལེགས་པོ་གང་མང་ཤར་བྱུང་
ཞེས་བརྗོད་པོ་ལགས།
བདུན། དཔའ་མི་འགྱུར་ཉ་ཚ་ཨ་བརྟན།
དེ་ཡང་སྟག་རོང་དཔོན་པོ་ཁྲོ་རྒྱལ་དང་སྲུ་ཁ་ར་བཟའ་ཡི་གསེར་མཚོ་
མ་གཉིས་ལས་བུ་དྲུག་སྐྱེས་པའི་ཆུང་བ་སྟེ། བྱང་སྒོ་སྲུང་བའི་གྲུབ་ཆེན་གྱི་
རྣམ་སྤྲུལ། གླིང་གི་ཡང་རྟུལ་དམ་པ་མི་བདུན་གྱི་ཡ་གྱལ་དཔའ་མི་འགྱུར་ཉ་
ཚ་ཨ་བརྟན་ནི། སྤྱི་དཔོན་རྒྱལ་པོའི་ཚ་བོ་དང་གེ་སར་རྒྱལ་པོའི་ཕ་སྤུན་
ཡིན། ཁོང་ཆུང་བའི་དུས་ནས་སྐྱེས་གཟུགས་མཛེས་ལ་བློ་རིག་རྒོད་པ་
དང་། གྲོགས་ལ་བྱམས་ཤིང་དགྲ་ལ་སྡང་བ། རང་དོན་བསྐྱུར་ཞིང་གཞན་
དོན་སྒྲུབ་མཁས་པ། གཏམ་ལ་མཁས་ཤིང་སྨྲ་སྒོ་དག་པ། ད་དུང་མདའ་
མདུང་གྲི་གསུམ་གྱི་རྩལ་རབ་ཏུ་རྫོགས་ཤིང་། དཔའ་བོའི་མཚན་སྙན་སྐུ་
ན་གཞོན་པའི་དུས་ནས་ཕྱོགས་བཞི་མཚམས་བརྒྱད་དུ་གྲགས་སོ། །ཁོང་གི་
19



མཚན་ལ་དང་འ་ཉ་ཚ་ཨ་བརྟན་ཞེས་ཐོགས་དོན་ཅི་ཡིན་ཞེ་ན། ཁོང་ནི་དུས་
དང་རྣམ་པ་ཀུན་ཏུ་བདུད་སྡེ་ཀུན་ལས་རྣམ་པར་རྒྱལ་བའི་དཔའ་ངར་ལྡན་
ཞིང་འགྱུར་བ་མེད་པའི་སྐྱེས་བུ་དམ་པ་ཞིག་ཡིན་པས་ན་དཔའ་མི་འགྱུར་
ཟེར་བ་དང་། ཉ་ཚ་ཟེར་དོན་ཡང་ཐོག་མ་ཁྲོ་ཐུང་གི་བུ་འདི་སྐྱེས་པའི་དུས་
སུ། བོད་ཀྱི་འབྲུ་ཆུ་རྫ་ཆུ་གཉིས་ཀྱི་འདྲེས་མདོ་ན་ཉ་ཆེན་སྤྲ་བ་ཁ་ཆེ་ཟེར་
བས་ཉམས་འགྱུར་གྱིས་འཁྱུག་འགྲོས་བརྒྱབ་སྟེ་ཆུ་ཡི་གཟེགས་མ་དགུང་ལ་
གཏོར་ནས་བཀྲ་ཤིས་ཕུན་ཚོགས་ཀྱི་དར་དཀར་རིང་མོ་འཐེན་པའི་ལྟས་
ངོ་མཚར་ལྡན་པ་མངོན་པ་ན། ཐམས་ཅད་སྤྲོ་བ་རབ་ཏུ་སྐྱེས་ཏེ་འདི་ནི་ཉ་
ཆེན་སྤྲ་བ་ཁ་ཆེའི་རིགས་རུས་ཆོ་འབྲང་ཞིག་ཡིན་པར་བསམས་ནས་བསང་
མཆོད་དང་བཀུར་སྟི་བླ་ན་མ་མཆིས་པ་མཛད་དེ་བྱིས་པའི་མཚན་ལ་ཉ་
ཚ་ཞེས་ཡིག་འབྲུ་གཉིས་བཏགས་པ་དང་། དེ་ནས་ཡུན་གྱིས་ཞིབ་གཟིགས་
གནང་བ་ན་ཉ་ཚའི་ལྗགས་སྟེང་ན་རོང་བྱོན་གྱི་ཨ་ཡིག་འགྱུར་མེད་བརྟན་
པོ་ཞིག་བབ་འདུག་པ་མཐོང་བའི་ཚེ། ཨ་བརྟན་ཞེས་ཡིག་འབྲུ་གཉིས་ཀྱང་
འབྱོར་བ་ཡིན་ཞེས་སྒྲུང་མཁན་ཚོས་གསུངས་པ་ལགས། ཉོ་ཚའི་རྫོང་མཁར་
ཏེ་ ཁོང་ནི་སྐུ་ན་ཕྲ་བའི་རྐྱེན་གྱིས་ལོགས་སུ་གསར་བཞེངས་མཛད་མེད།
ཁོང་གི་ཡབ་ཁྲོ་ཐུང་དཔོན་པོ་དང་མཉམ་དུ་མཁར་མི་འགྱུར་ཕོ་རོག་སྙིང་
རྫོང་དུ་བཞུགས་ཡོད་སྐད། ཡང་རྫོང་མཁར་དེ་ལ་མིང་གཉིས་ཐོགས་ཡོད་
པ་སྟེ། འགའ་རེས་ཕོ་རོག་སྙིང་རྫོང་ཞེས་འབོད་པ་དང༌། ཡང་སྐོར་ཞིག་གིས་
བྱེ་རི་སྟག་རྩེ་ཟེར་བ་རེད། ཡིན་ངོ་མ་ནི་ཕོ་རོག་སྙིང་རྫོང་ཟེར་ན་འགྲིག་
པར་སྙམ། གཞན་ཡང་རྫོང་མཁར་དེའི་ཁྱད་ཆོས་གཙོ་བོ་སྟེ། བྱ་ཕོ་རོག་རྒྱུན་
དུ་གནས་པའི་རྫོང་རྩུབ་ཅིང་བཙན་པོ་ཞིག་ཡིན་པ་དང་། མཁར་གྱི་དབུས་
སུ་ལྷ་རྟ་མགྲིན་དམར་པོའི་མཆོད་ཁང་བཞེངས་ཡོད་པ། མཆོད་ཁང་གི་སྟེང་
5）



དུ་གཡུ་འབྲུག་སྔོན་མོ་ཞིག་གི་ཁ་རུ་རྒྱ་མཚོའི་ཆུ་སྲིན་ལྟ་བུ་འཇིགས་སུ་རུང་
བ་ཞིག་བཟུང་ནས་ཁ་ལྷོ་ཕྱོགས་སུ་འཁོར་འདུག མཁར་གྱི་ཤར་ནུབ་གཉིས་
ཀྱི་མཚམས་སུ་སྨིས་གང་ཙམ་གྱི་གསེར་བཙོ་མ་ལས་གྲུབ་པའི་མི་ཆུང་ཞིག་
བཞེངས་ཡོད། རྫོང་མཁར་གྱི་ལྷོ་ནུབ་གཉིས་ཀྱི་མཚམས་སུ་སེང་གེ་དཀར་མོ་
ཞིག་གི་ཁ་རུ་མདའ་མདུང་གྲི་གསུམ་གྱི་མཚོན་ཆ་མང་པོ་བཟུང་འདུག་པ་
ཞིག་བཞེངས་ཡོད། མཁར་གྱི་ནུབ་བྱང་གཉིས་ཀྱི་མཚམས་སུ་སྟག་སྤྱན་མིག་
གཅིག་ཅན་གྱི་གོང་ན་སེང་གེ་དཀར་མོ་ཞིག་དང་ཁྱུང་ཞིག་གིས་མནན་འདུག་
པའི་གཟུགས་བརྙན་བཞེངས་འདུག ད་དུང་མཁར་གྱི་ཤར་ནུབ་དང་ལྷོ་
ཕྱོགས་ཀྱི་ངོས་སུ་རི་མོ་མི་འདྲ་བ་གང་མང་མཆིས་པ་དང༌། དེ་རེ་རེར་མཚོན་
རྟགས་ཀྱང་མི་འདྲ་བའི་ལོ་རྒྱུས་ལྡན་པས། གལ་ཏེ་ཞིབ་པར་རྟོགས་འདོད་ཀྱི་
སྐྱེ་བོ་ཡོད་ན་གླིང་རྗེ་གེ་སར་རྒྱལ་པོའི་ཤུལ་རྟེན་གྱི《ངག་རྒྱུན་ངོ་མཚར་མེ་
ཏོག་ཕྲེང་མཛེས》ལ་གཟིགས་པར་མཛོད། ཁོང་གི་རལ་གྲིའི་མིང་ལ་དགུ་ཟི་
ཡུ་སྔོན་ཟེར་ཞིང༌། མདའ་མོ་རྒོད་སྒྲོ་གློག་ལྕེ། ཁྲ་མདུང་ཉི་མ་རང་ཤར། ཁྲབ་
རྨོག་རྡོ་རྗེ་གོ་ཁྲབ་ཟེར་བ་དང་། མདའ་མདུང་གྲི་གོ་ཁྲབ་ཚང་མ་རྨ་ཤེལ་བྲག་
གི་གཏེར་སྒོ་འབྱེད་པའི་སྐབས་སུ་བླངས་པ་ཡིན། ཉ་ཚའི་ཆིབས་པ་གངས་རི་
ལྡེང་ཤེས་ཡིན་ཞིང་། རྟ་མཆོག་དེའི་ཁྱད་ཆོས་གཙོ་བོ་སྟེ། སྤུ་ཁ་དཀར་པོ་དུང་
ལས་དཀར་པ། མགྱོགས་པ་ནམ་མཁའི་བྱ་ལ་འགྲན་པ། སྡང་དགྲ་བོར་ཐུག་
པའི་ཉིན་མོ་ལ། གླག་ངར་མ་ཐུར་དུ་བཅུམ་པ་འདྲ། རྟ་ཁྲ་ཁྱུ་མང་པོ་འདེད་
པའི་དུས། དགུང་ནས་གློག་དམར་འཁྱུག་པ་འདྲ། རྟ་འདི་འདྲ་འཛམ་གླིང་ཀུན་
ན་དཀོན་ཞེས་སྐད་གྲགས་ཡོངས་སུ་ཁྱབ། དཔའ་མི་འགྱུར་ཉ་ཚ་ཨ་བརྟན་
གྱིས་ཚེ་གང་ལ་གླིང་དཀར་སྟོད་ལ་བཞག་པའི་མཛད་རྗེས་ཆེ་ཆུང་གྲངས་ལས་
འདས་པ་ཞིག་ཡོད་པ་ལས། གཙོ་བོ་འགའ་བརྗོད་ན། དེ་ཡང་ཧོར་གླིང་གཡུལ་
15|



འགྱེད་ཀྱི་སྐབས་སུ། ཐེངས་ཤིག་སྟག་རོང་ཉ་ཚ་ཨ་བརྟན་དེ་རྟ་གངས་རི་ལྡིང་
ཤེས་ལ་ཞོན། ཁྲབ་རྨོག་འཁོར་གསུམ་བསྐོར་ཏེ་གླིང་སྒར་གྱི་དཀྱིལ་དབུས་ནས་
ཚུར་བྱུང་ཤར་རྒྱག་གིས་རྨ་ཆུ་བཅད་དེ་ཧོར་སྒར་གྱི་འགྲམ་དུ་ཕར་སོང་བ་ན།
ཧོར་དམག་ཐམས་ཅད་འཚབ་འཚུབ་ཏུ་བྱུང་བ་དང༌། ཧོར་གྱི་ཤན་པ་དྲག་པ་
གུང་རྗེ་གཡུ་ཡག་ཁྲི་བཙུན་དེས་རྟ་དཀར་པོ་སེང་གེ་སྟོབས་ཆེན་ལ་ཞོན། འཕྲུ་
དཀར་སྤྲིན་དཀར་ལངས་འདྲ་གཅིག་བཙུགས་ཏེ་ཤོར་ཡོང་བ་ན། ཉ་ཚས་དང་
པོར་མདའ་གསུམ་བསྟུན་མར་འཕངས་པས་དམག་མི་དར་དཀར་ནག་གི་འཕྲུ་
ཅན་མང་པོ་བསད། དེ་ནས་གྲི་དགུ་ཟི་ཡུ་སྔོན་དེ་བཏོན་ནས་མཆོངས་ཚེ། ཤན་
པ་གུང་རྗེ་དེས་གཞུ་སྟེང་ལ་མདའ་གཅིག་བཞག་སྟེ་ཉ་ཚའི་སྟེང་ལ་འཕེན་
བསམས་ནས་རྒྱུགས་འོང་བ་ལ། ཉ་ཚས་གྲི་གཡུགས་ནས་ཤན་པ་གུང་རྗེ་ཁྲི་
བཙུན་དེ་རྟ་ཐོག་ནས་སར་ལྷུང་སྟེ་ལྔ་བའི་ལམ་དུ་བསྐྱལ་སོང་། ཐེངས་གཉིས་
པ་གླིང་གི་དཔའ་རྟུལ་རྣམས་ཀྱི་ནང་ནས་མི་ཆེན་རྒྱལ་བའི་ལྷན་གྲུབ་དང་། ཡ་
ཐའི་སྐྱེས་མཆོག་ཐར་བ། སྟག་རོང་ཉ་ཚ་ཨ་བརྟན། སྐྱ་ལོའི་སྣང་དུ་འབྲུག་རྒྱལ་
དང་བཞི་གཡག་ལའི་སུམ་མདོར་ཧོར་དམག་གི་ལམ་འགོག་པར་ཆས་པ་ན།
ཧོར་པ་རྣམས་རྒྱ་མཚོ་བརྡོལ་བ་ལྟར་ནག་ཁྲིག་ཁྲིག་ལམ་ལ་མི་ཤོང་བར་ཉིན་
མཚན་སྦྲེལ་ནས་འགྲོ་བའི་སྐབས་དང་འཕྲད་བྱུང༌། དེར་ཧོར་གྱི་ཤན་པ་དྲག་
ཆེན་ཁོང་འབྲུག་སྒྲ་དང་། མཆོང་ལྷ། མགར་བའི་ནག་ཤོམ་ངར་འཛོམ། གླང་
པོ་ཁྲ་འབར་དང་བཞི་ཧོར་གྱི་འབུམ་དམག་གི་དཀྱིལ་ནས་ཡར་གཤགས་ཏེ་
སླེབས་བྱུང་། དེར་གླིང་གི་དཔའ་རྟུལ་བཞིས་ལམ་བཀག་སྟེ། མི་ཆེན་གྱིས་ནམ་
ཤོམ་ངར་འཛོམ་གྱི་སྐེ་དཔུང་མཚམས་ལ་གྲིས་བརྒྱབ་པས་རྟ་ཐོག་ནས་ལྷུང་
སྟེ་ཤི། དེ་ནས་ཁོང་དཔའ་རྟུལ་བཞི་བས་གཞན་ཤན་པ་མི་གསུམ་འགོག་པར་
ཆས་གྲབས་སྐབས་སུ། ཧོར་གྱི་ཤན་པ་ཁྲ་འབར་དུ་གློ་བུར་ཕྱིར་ལོག་བྱུང་ནས་
152



རལ་གྲིས་སྐེ་བྲེགས་ཏེ་བསད་པ་དང་། གཞན་དཔའ་རྟུལ་གསུམ་ལའང་གྲི་
རྨས་ཕོག་ནས་སོ་སོ་རྟ་ཐོག་ནས་ལྷུང་བྱུང་། དེར་ཧོར་དམག་རྣམས་རྒྱུགས་ཏེ་
འབྲུག་རྒྱལ་གྱི་མགོ་ཁྱེར་ཞིང་། ཤན་པ་གསུམ་བྲོས་པ་ཡིན། ཉ་ཚ་དང་མི་ཆེན།
ཐར་པ་གསུམ་ཤི་མ་གསོན་དུ་ཡོད་པའི་སྐབས་དེར། གླིང་པ་རྣམས་བྱུང་ཡང་
བྱེད་ཐབས་མ་བྱུང༌། དེར་གླིང་དམག་ནང་གི་མི་བཅུ་སྐོར་ཞིག་གིས་བེམ་པོ་
སྲུང་བསྡད་ནས་སྤུར་བཞུ་བ་སོགས་ཡང་དག་པར་བྱས།སྐུ་ན་ཕྲ་བའི་གླིང་གི་
ཡང་རྟུལ་དམ་པ་མི་བདུན་གྱི་ཡ་གྱལ་དཔའ་རྟུལ་མི་འགྱུར་ཉ་ཚ་ཨ་བརྟན་གྱི་
སྐུ་ཚེ་དེ་བཞིན་རྫོགས་སོང་བ་ཡིན། སྒྲུང་ལ་མཁས་པའི་སྐྱེ་བོ་ལ་ལས་གསུངས་
པ་ལྟར་ན། དཔའ་མི་འགྱུར་ཉ་ཚ་ཨ་བརྟན་ཁོང་ཉིད་ཧོར་གླིང་འཐབ་འཁྲུག་
གི་སྐབས་སུ་ངར་འཐབ་ཀྱི་ངང་ནས་སྐུ་བཀྲོངས་པས། ཕྱིས་སུ་རྣམ་ཤེས་དེ་
དག་པའི་ཞིང་དུ་ཕེབས་མ་ཐུབ་པར་བྷེ་ར་རྒྱལ་པོའི་བདུད་དཔོན་ར་འདྲ་འཆི་
བདག་ཡ་མེད་ཟེར་བས་སྐྱེས་ལུས་བླངས་ཏེ་གླིང་དམག་དང་འཐབ་འཛིང་
དྲག་པོ་བྱེད་པའི་སྐབས་སུ། འབྲུ་སྒ་སྡེ་ཆོས་སྐྱོང་བེར་ནག་གི་ལྷ་འདྲེ་འཆིང་
ཞགས་ཟེར་བ་དེས་བཟུང་སྟེ་བཙན་གྱིས་ཁྲིད་ཡོང་བ་ན། ཁོང་གི་ཡུམ་གསེར་
མཚོ་དང་འཕྲད་དེ་ཕན་ཚུན་ངོ་ཤེས་བྱུང་ཟེར། དུས་དེ་ནས་བཟུང་ཁོང་ཉིད་
གླིང་དཀར་སྟོད་ལ་བློ་དཀར་བར་གྱུར་ཏོ་ཞེས་གླེང་། འདི་ཕྱོགས་ཀྱི་ལོ་རྒྱུས་ནི
《བྷེ་གླིང་གཡུལ་འགྱེད》ཀྱི་ནང་དུ་གསལ་པོ་བཀོད་འདུག གཞན་ཡང་ཉ་ཚས་
ཧོར་གླིང་མ་འཁྲུག་པའི་སྔོན་ལ་དགྲ་སྡེ་བཅོམ་པའི་མཛད་རྗེས་མང་པོ་བཞག་
ཡོད་མོད། ཡིན་ནའང་ད་ལྟ་ཁོ་བོའི་ལག་ཏུ་ལོ་རྒྱུས་ཀྱི་ཡིག་ཆ་གསལ་བོ་མ་
ཆུད་པར་རེ་ཞིག་མཇུག་མི་བསྡུ་ཐབས་མེད་དུ་གྱུར་ཏོ། །
153



ལེའུ་བཞི་པ། གླིང་གེ་སར་རྒྱལ་པོའི་
ཤུལ་རྟེན་གྱི་སྐོར་བཤད་པ།
དེ་ཡང་རང་རེའི་གངས་ཅན་ལྗོངས་འདི་ནི་བགྲང་ལས་འདས་པའི་
གླིང་གེ་སར་རྒྱལ་པོའི་སྒྲུང་རྩོམ་སྣ་ཚོགས་བྱུང་དང་འབྱུང་བཞིན་མཆིས་
པའི་མཐའ་མེད་རྒྱ་མཚོ་ལྟ་བུ་ཞིག་ཡིན་པར་མ་ཟད། ད་དུང་སེང་ཆེན་རིན་
པོ་ཆེས་གཙོ་མཛད་པའི་དཔའ་རྟུལ་སུམ་ཅུ་དང་སྨན་མཆོག་བཅུ་གསུམ་ལ་
སོགས་ཀྱི་མི་ཚེ་གང་བོའི་མཛད་རྗེས་བླ་ན་མ་མཆིས་པ་རྣམས་མཚོན་བྱེད་
ཀྱི་ཞབས་རྗེས་དང་ཕྱག་རྗེས། རྟ་རྗེས་བཅས་ཀྱི་ཤུལ་རྗེས་ཀྱི་རྟེན་འགངས་
ཆེན་སྣ་ཚོགས་རི་ལུང་ཀུན་ཏུ་ས་ཁྱབ་རྡོ་ཁྱབ་ཏུ་འདུག་ཅིང་། དེ་དང་འབྲེལ་
བའི་ངག་རྒྱུན་གསོན་ཉམས་ལྡན་ཞིང་ངོ་མཚར་ཆེ་བའང་གྲངས་ལས་འདས་
པ་ཞིག་པར་ལོང་རྣ་བས་ཐོས་པར་བརྟེན། ཁོ་བོས་བགྲང་བྱ་ཉི་ཤུ་ལྷག་རིང་
ལ་མདོ་དབུས་ཁམས་གསུམ་གྱི་རྫ་ལུང་དང་རི་ལུང་མང་པོར་རྟོག་དཔྱོད་
ཞིབ་འཇུག་བྱེད་པར་ཆས་ཤིང་། གེ་སར་རྒྱལ་པོ་དང་གླིང་གི་དཔའ་རྟུལ་རྣམས་
གྱི་ཤུལ་རྟེན་དང་ངག་རྒྱུན་ངོ་མཚར་པ་མང་པོ་རྒྱུས་ལོན་བྱུང་བའི་རྨང་གཞིའི་
སྟེང་དབྱེ་ཞིབ་དང་ལེགས་སྒྲིག་ནན་བཅགས་བརྒྱུད་ནས2005ལོར《རྨ་འབྲིའི་
འབྱུང་ཡུལ་གྱི་གླིང་གེ་སར་རྒྱལ་པོའི་ཤུལ་རྟེན་གྱི་ངག་རྒྱུན་ངོ་མཚར་མེ་ཏོག་
ཕྲེང་མཛེས》ཞེས་པའི་དཔེ་ཆ་ཞིག་བྲིས་ཏེ་པར་དུ་བསྐྲུན། 2006ལོར《བོད་
ཡུལ་གྱི་གེ་སར་རྒྱལ་པོའི་ཤུལ་རྟེན་གྱི་རྣམ་བཤད་རབ་གསལ་མེ་ལོང》ཞེས་
154



པ་རྒྱལ་ཁབ་ཀྱི་གནད་ཆེའི་སྤྱི་ཚོགས་ཚན་རིག་ཞིབ་འཇུག་རྣམ་གྲངས་ནང་
དུ་བཀོད་པར་བརྟེན། ཁོ་བོ་ཡང་བསྐྱར་མདོ་དབུས་ཁམས་གསུམ་གྱི་ས་ཁུལ་
མང་པོ་ཞིག་ལ་ཆས་ནས་གེ་སར་རྒྱལ་པོ་དང་དཔའ་རྟུལ་རྣམས་གྱི་ཤུལ་
རྟེན་འགངས་ཆེན་དག་ལ་ཞིབ་བཤེར་དང་ཞིབ་འཇུག་བྱས། བོད་ཁུལ་མང་
ཤས་ནས་སྔོན་ཆད་མཐོང་མ་མྱོང་པ་དང་གོ་མ་མྱོང་བའི་གེ་སར་གྱི་ཤུལ་
རྟེན་གསར་བ་གང་མང་རྒྱུས་ལོན་བྱུང་། ངོ་མ་སྔོན་བྱོན་མཁས་དབང་མི་
ཕམ་རྣམ་རྒྱལ་རྒྱ་མཚོ(1846_1912)མཆོག་གིས་བཅོམ་ལྡན་སངས་རྒྱས་ཤཱཀྱ་
ཐུབ་པ་ལ་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་ཡོད། རྣལ་འབྱོར་དབང་ཕྱུག་མི་
ལ་རས་པ་ལ་མགུར་གྱི་སྒོ་མོ་བརྒྱད་ཁྲི་བཞི་སྟོང་ཡོད། རིག་འཛིན་སེང་ཆེན་
འཛམ་གླིང་རྒྱལ་པོ་ལ་སྒྲུང་གི་སྒོ་མོ་བརྒྱུད་ཁྲི་བཞི་སྟོང་ཡོད་ཅེས་གསུངས་
པ་དང་། དེང་གི་མཁས་དབང་ཚེ་ཏན་ཞབས་དྲུང་མཆོག་གིས་ཀྱང་གླིང་རྗེ་
གེ་སར་རིན་པོ་ཆེའི་ཞབས་ཀྱིས་མ་བཅགས་པའི་ས་མེད་ཅིང་། བྱིན་གྱིས་མ་
བརླབས་པའི་ཡུལ་མེད་ཅེས་གསུངས་པ་ཇི་བཞིན་ཁ་བ་རི་བོའི་ཡུལ་གང་ལ་
ཆས་ཀྱང་བོད་མི་རེའི་ཁ་ན་སྒྲུང་རེ་ཡོད་པ་ལས་གཞན་ད་དུང་སྟོད་མངའ་
རིས་སྐོར་གསུམ་ནས་བར་དབུས་གཙང་རུ་བཞི་དང་སྨད་མདོ་ཁམས་སྒང་
དྲུག་གི་འཛིན་མའི་དཀྱིལ་འཁོར་ཡོངས་ཀྱི་མཐོན་པོ་རི་གསུམ་གྱི་རྩེ་དང་
དམའ་བ་ལུང་གསུམ་གྱི་མདོ། གཟར་མོ་བྲག་རིའི་ངོས་དང་སྟུག་པོ་ནགས་
ཀློང་གི་དབུས། མཐའ་མེད་མཚོ་མོའི་འགྲམ་དང་རྒྱང་རིང་གཙང་ཆུའི་
མགོ ལྷག་པར་དུ་ལྷུང་ལྷུང་དུ་འབབ་པའི་རྨ་འབྲི་རིང་མོའི་འབྱུང་ཁུངས་ཀྱི་
གཡས་གཡོན་ཀུན་ཏུ་གེ་སར་རྒྱལ་པོའི་དགོན་པ་དང་ལབ་རྩེ། སེང་འབྲུག་
སྟག་རྩེ་ཕོ་བྲང༌། ཁྲོ་ཐུང་གི་རྡོ་མཁར། སྐྱ་ལོ་སྟོན་པ་རྒྱལ་མཚན་གྱི་མཁར་
རྫོང་། གེ་སར་གྱི་འགྱིག་རྡོ། རྒྱ་ཚ་བཀྲོངས་ཤུལ། འབྲུག་མོའི་སྦྲ་གུར། མེ་
1 55



བཟའི་ཐགས་ཤིང༌། འབྲུག་མོའི་ཆུར་བ་ཐང་། ཤན་པའི་རྡོ་མཁར་ཟེར་བ་
སོགས་སྐྱེ་བོ་ཀུན་གྱིས་མཐོང་ཐུབ་ཅིང་། དེ་མིན་བླ་བྲང་བཀྲ་ཤིས་འཁྱིལ་བ་
དང་ཡུལ་ཤུལ་ཁུལ་གྱི་རྟ་རྣ་དགོན་པ་སེབ་པ་དགོན་པ། བོད་ལྗོངས་ཆབ་
མདོའི་རི་བོ་ཆེ་དགོན་པ། སྡེ་དགེའི་གླིང་ཚང་སོགས་སུ་གེ་སར་རྒྱལ་པོའི་
གསེར་སྒ་ཉི་མ་རང་ཤར་དང་མདའ་མདུང་གྲི་གསུམ། ཁྲབ་རྨོག ཁྲོ་ཐུང་
དང་སྲས་དགྲ་ལྷ་རྩེ་རྒྱལ་སོགས་ཀྱི་སག་ཐག་འཁོར་གསུམ། འབྲུག་མོའི་སྐེད་
ཆིངས་སོགས་ཡོད་པ་དང་། ད་ལྟ་མཚོ་སྔོན་ཞིང་ཆེན་གྱི་གེ་སར་ཞིབ་འཇུག་
ཁང་དུའང་གེ་སར་གྱི་རྨོག་དང་ལྷ་མདའ་འགའ་ཡང་ཡོད། གོང་གསལ་གྱི་གེ་
སར་རྒྱལ་པོའི་ཤུལ་རྟེན་སྣ་ཚོགས་འདི་དག་ལ་ད་ལྟའི་རྒྱ་བོད་སོག་གསུམ་
གྱི་མཁས་པ་བགྲེས་གཞོན་མང་པོ་ཞིག་གིས་རང་རང་གི་དཔྱད་པ་མི་འདྲ་
བ་རེ་བཏང་སྟེ་ལྟ་བ་སྣ་ཚོགས་ཤིག་བརྗོད་འདུག་ཅིང་། དེ་ཡང་ཁ་ཅིག་གིས་
གེ་སར་རྒྱལ་པོ་དང་བཅས་པའི་དཔའ་རྒོད་རྣམས་ཀྱི་ཤུལ་རྟེན་ཐམས་ཅད་
ངོ་མ་ཡིན་པར་རྒྱབ་རྟེན་ཀྱི་ལུང་དྲངས་ཏེ་དཔྱད་པ་བཏང་ཡོད། ཁ་ཅིག་
གིས་གེ་སར་རྒྱལ་པོའི་ཤུལ་རྟེན་ཐམས་ཅད་ངོ་མ་མིན་པར་མཐའ་གཅིག་ཏུ་
ཁ་ཚོན་གཅོད་པ་དང༌། ཡང་ཁ་གཅིག་གིས་གེ་སར་རྒྱལ་པོའི་ཤུལ་རྟེན་སྐོར་
ཞིག་ལ་ཞིབ་འཇུག་གི་རིན་ཐང་ཡོད་ཅིང་སྐོར་ཞིག་ལ་མེད་ཅེས་བརྗོད་པ་
ལ། ཡང་མཁས་པ་ལ་ལ་ཞིག་གིས་གེ་སར་རྒྱལ་པོ་ལྷ་སྒྲུང་ནང་གི་སྤྲུལ་སྒྱུར་
ནུས་པའི་མི་སྣའི་ཚུལ་དུ་བཞག་ནས་ཞིབ་འཇུག་གནང་སྟེ་དཔྱད་པ་གཏོང་
བཞིན་ཡོད་པ་དང་། ཡང་མཁས་པ་སྐོར་ཞིག་གིས་གེ་སར་རྒྱལ་པོ་མཆོག་
ལོ་རྒྱུས་ཀྱི་མི་སྣ་དངོས་ཡིན་པའི་ལྟ་བ་བཟུང་སྟེ་དཔྱད་གཏམ་བརྗོད་པའི་
དབང་གིས་གང་ལྟར་ཀྱང་བཞེད་པ་གཅིག་མཐུན་ཞིག་གཏན་ནས་ཡོང་ཐུབ་
མེད། དེ་བས་ན་འདི་ཕྱོགས་ཀྱི་ལྟ་ཚུལ་མཐའ་དག་མཐའ་མར་གཞི་གཅིག་
156



ཏུ་འབབ་པ་དང་། གེ་སར་རྒྱལ་པོའི་ཤུལ་རྟེན་གྱི་རིགས་ཐམས་ཅད་ལ་ངོས་
ཟིན་རྣམ་དག་ཅིག་ཡོང་བའི་སླད་དུ་ཁོ་བོས་གཤམ་དུ་དོན་ཚན་བཞིའི་སྒོ་
ནས་གེ་སར་རྒྱལ་པོའི་ཤུལ་རྟེན་གྱི་སྐོར་ལ་ལྟ་བ་འགའ་བརྗོད་པར་བྱ་སྟེ།
གཅིག རིག་རྫས་ལ་གཏོགས་པའི་ཤུལ་རྟེན་གྱི་སྐོར།
འདི་ཕྱོགས་ཀྱི་དངོས་རྫས་ད་ལྟ་མིག་གིས་དངོས་སུ་མཐོང་ཐུབ་པ་སྟེ།
མདོ་དབུས་ཁམས་གསུམ་གྱི་དགོན་ཆེན་དྲུག་གི་ཡ་གྱལ་བླ་བྲང་བཀྲ་ཤིས་
འཁྱིལ་གྱི་གདན་རབས་བཅུ་བ་དགེ་བའི་བཤེས་གཉེན་ཆེན་པོ་གླིང་དཔོན་
སློབ་དོན་གྲུབ་རྒྱ་མཚོ་ནི་གླིང་གི་དཔོན་རྒྱུད་ཡིན་གཤིས། གླིང་གེ་སར་གྱི་
གྱི་རིང་སོགས་ཡོ་བྱད་འགའ་ཡོད་པ་སྔར་ཨ་ལགས་གླིང་ཚང་གི་ནང་ཆེན་
གྱི་ཚོམས་ཆེན་ལྷ་ཁང་དུ་བཞུགས་པ་དང་། རིག་གནས་གསར་བརྗེའི་གོད་
ཆག་སྐབས་སུ་ནང་ཆེན་གྱི་གནའ་རྫས་ལ་གཏོར་བཤིག་ཆེན་པོ་བྱུང་ན་ཡང་
གླིང་སེང་ཆེན་གྱི་གྲི་རིང་དང་རྟ་སྒ་དེ་བླ་བྲང་བཀྲ་ཤིས་འཁྱིལ་གྱི་ཚོགས་
ཆེན་འདུ་ཁང་སྟེང་གི་འགྲེམས་སྟོན་ཁང་དུ་བཞག་འདུག་པ་བདག་གིས་
དངོས་སུ་མཐོང་མྱོང་། མཁས་པ་འཇམ་དཔལ་རྒྱ་མཚོས་བརྩམས་པའི《གླིང་
སྒྲུང་གི་ཐོག་མའི་དཔྱད་པ》ཞེས་པའི་ནང་དུ། སྟོད་མངའ་རིས་ཀྱི་དགོན་
པ་ཞིག་གི་ནང་དུ་དམངས་གཙོའི་བཅོས་སྒྱུར་གོང་དུ་གེ་སར་གྱི་མདའ་
མདུང་གྲི་གསུམ་དང་རྟ་སྒ། བཙན་ཁང་དུ་གོ་ཁྲབ་བདུན་བདག་གཉེར་
བྱས་ཡོད། བཤད་པ་ལྟར་ན་གེ་སར་རྒྱལ་པོས་ཁེ་ཧྲི་མེ་ཨར་ས་ཁུལ་འདུལ་
སྐབས་གཡུལ་སའི་སྟེང་དུ་སྤྲད་ཡོང་བའི་དམག་ཆས་དག་མངའ་རིས་རྒྱལ་
པོར་ཕུལ་བ་ཡིན་ཟེར། དེར་མངའ་རིས་རྒྱལ་པོ་སྤྲོ་བ་རབ་ཏུ་རྒྱས་ཏེ་དགོན་
f57



པར་སྤྲད་པས། དེ་རིན་པོ་ཆེ་ལྟར་ཉར་ཚགས་ལེགས་པོ་གནང་ཞེས་གསུངས་
ཡོད། མཁས་དབང་སུམ་པ་ཡེ་ཤེས་དཔལ་འབྱོར་གྱིས་གསུངས་པ་ལྟར་ན་
ཡང་། འབྲི་ཆུའི་རབ་བདུན་གྱི་གཡོན་ངོས་ཀྱི་ཆུ་དམར་སྟོད་ཀྱི་ཨ་ཆེན་
ལུང་བའི་ཕུའི་གངས་ཆགས་དཀར་པོ་ཞེས་པའི་གངས་རིའི་སྨད་དུ་རྫ་རི་
ཆེན་པོ་ཞིག་ཡོད་པའི་འདབས་སུ་ཧོར་གུར་དཀར་རྒྱལ་པོའི་ཡ་རྩེ་མཁར་
དམར་ཡོད་ཅིང་། ད་ལྟ་ཡང་མཁར་ཤུལ་གྱི་རྩིག་པ་ཞིག་ལ་སྔར་གེ་སར་
གྱིས་ལྕགས་ཐག་གཟར་ནས་བབས་པའི་ལྕགས་དུམ་བུ（བཙའ）དམར་
པོའང་སྣང་ཞེས་དང་། མཁས་དབང་དམུ་དགེ་བསམ་གཏན་མཆོག་གིས་
ཀྱང༌། སྡེ་དགེའི་ཕྱོགས་ཀྱི་སྡེ་དཔོན་གླིང་ཚང་རྒྱལ་པོ་ནི་གླིང་སེང་ཆེན་གྱི་
རྒྱལ་རྒྱུད་རེད། གླིང་འགུ་ཟའི་རྒྱལ་པོ་ཟེར་ལ། སྲས་དགྲ་ལྷ་རྩེ་རྒྱལ་ནས་
བརྩིས་པའི་གདུང་རབས་ཞེ་དགུ་སོང༌། ཞེས་སྔོན་གྱི་གླིང་ཚང་རྒྱལ་པོའི་
རྒྱལ་རབས་ལོ་རྒྱུས་སུ་ཡོད་འདུག གླིང་ཚང་རྒྱལ་པོའི་རྒྱལ་ས་དེ་ན་སྔོན་གྱི་
གླིང་གེ་སར་གྱི་སྦྲ་ཤུལ་དང་། གེ་སར་སོགས་ཀྱི་གོ་མཚོན་དང་བ་སོའི་ཕྱག་
ཐམ་སོགས་ཡོད། འདན་ཁོག་གི་ས་སྐྱིད་སོས་ཡག་གི་མདོ་ན་གེ་སར་ཀྱི་ལྷ་
ཁང་ལས་གེ་སར་གྱི་རེད་ཟེར་བའི་ཁྲབ་རྨོག་གོ་མཚོན་སྒ་སྲབ་སོགས་སྔོན་
ཆད་ཡོད་གསུངས། མགོ་ལོག་ཕྱོགས་སྐྱོང་གི་ས་ཆ་ན་གླིང་གི་རི་བཤོལ་ཟེར་
བའི་རིའི་ངོས་ན་གླིང་གི་དུས་ཀྱི་ལྕགས་ཀྱི་མདེའུ་མཐོ་གང་རེ་ཅན་རྙེད་རྒྱུ་
ཡོད་ཟེར། ཕུར་ལྕོག་ངག་དབང་བྱམས་པའི་གསུང་རྩོམ་ལས་རྒྱལ་བ་ཙོང་ཁ་
པ་ཆེན་པོས་ལྗགས་བཀོད་གནང་བ་ལྟར། སྣེའུ་རྫོང་ནས་བཞེངས་པའི་རྒྱལ་
བ་མི་ཕམ་པ་དགུང་ལོ་བརྒྱད་པའི་ཚད་རྒྱུ་གསེར་ཟངས་ལས་གྲུབ་པ་ལོངས་
སྐུའི་ཆ་ལུགས་ཅན། དེའི་ནང་རྟེན་དུ་སངས་རྒྱས་ཀྱི་འཕེལ་གདུང་ཆེ་བ་
བྱ་སྒོང་ཙམ་ནས་ཆུང་བ་ཡུངས་འབྲུ་ཙམ་གྱི་བར་མ་ག་དྷའི་བྲེ་ཆེན་གང་།
158



གེ་སར་རྒྱལ་པོའི་འཁོར་གསུམ་སག་ཐག རྗེ་བཙུན་ཙོང་ཁ་པ་ཆེན་པོའི་ན་
བཟའ་ཆ་ཚང་། འཕགས་པ་ཐོགས་མེད་ཀྱི་སྐུ་ཆོས། རྣམ་སྲས་མདུང་དམར་
ཅན་གྱི་མདུང་། གཟུངས་ཆེན་སྡེ་ལྔ་ལ་སོགས་པ་གསེར་སྦྱངས་བཙོ་མས་
བྲིས་པ་སོགས་ཡོད་ཅེས་གསུངས་པ་ལགས་སོ། །ཡང་ཡུལ་ཤུལ་ཁུལ་ནང་
ཆེན་རྫོང་གི་བོད་བརྒྱུད་ནང་བསྟན་ཆོས་ལུགས་ཡེལ་བ་བཀའ་བརྒྱུད་པའི་
དགོན་པ་སྟེ་རྟ་རྣ་དགོན་ཞེས་པ་དེར། མཆོད་རྟེན་ཆེ་ཆུང་མི་འདྲ་བ་བརྒྱ་
ལྷག་ཡོད་པའི་ནང་དུ་གེ་སར་གྱི་ན་བཟའ་དང་རྨོག དཔའ་རྟུལ་སུམ་ཅུའི་
གདུང་འབུམ་མཆོད་རྟེན་བཅས་ཡོད་ལ། ད་དུང་མཆོད་རྟེན་སྟེང་དུ་གསེར་
ཡིག་ལས་བྲིས་པའི་དཔའ་རྟུལ་སུམ་ཅུའི་མཚན་དང་གོ་གནས་གསལ་བོར་
མཐོང་ཐུབ་ཟེར། དགོན་པའི་ནང་དུ་གེ་སར་རྒྱལ་པོའི་དབུ་ཞྭ་དང་གསེར་
ས། གསེར་ཁྲབ། མདའ་གདུང་གྲི་གསུམ་སོགས་དངོས་རྫས་ཡོད་པ་ལས་
གཞན་དཔའ་རྟུལ་ཚོའི་དངུལ་སྒ་དང་དམག་ཆས། འབྲུག་མོ་དང་དཔའ་
རྟུལ་སུམ་ཅུས་བཀོལ་མྱོང་བའི་རྒྱན་ཆ་སོགས་ཡོད་སྐད། ད་དུང1991ལོར་
འཇམ་དབྱངས་ཚུལ་ཁྲིམས་ཀྱིས་གེ་སར་རྒྱལ་པོའི་སྐབས་ཀྱི་གླེགས་བམ་ཡིན་
ཟེར་བའི་དཔེ་རྙིང་ལག་བྲིས་མ་ཞིག་ཁྱེར་ཡོང་ནས་པེ་ཅིན་གྱི་འགྲེམས་སྟོན་
སྟེང་བཤམས་པ་བདག་གིས་དངོས་སུ་མཐོང་མྱོང་། གཞན་ཡང་རང་ཞིང་
ཡུལ་ཤུལ་ཁུལ་གྱི་སེབ་པ་དགོན་དང་ཁྲི་འདུ་མཁར་སྣང་དགོན། - ཞིང་ཆེན་
གེ་སར་ཞིབ་འཇུག་ཁང་སོགས་སུ་ཉར་ཚགས་གནང་ཡོད་པའི་གེ་སར་རྒྱལ་
པོ་སྐུ་འཁོར་གྱི་ཁྲབ་རྨོག་འཁོར་གསུམ་དང་སྒ་སྲབ་རྒྱན་ཆ་སོགས་མང་པོ་
མཐོང་རྒྱུ་ཡོད་ཅིང་། ཁྱད་པར་དུ་ནང་ཆེན་ལྡོང་ཚང་ཁྱིམ་རྒྱུད་ཀྱིས་ཉར་
ཚགས་བགྱིས་པའི་གླིང་གི་ཕ་འབུམ་བཅུ་གཉིས་དང་རྫོང་བེ་རུ་ཉི་མ་རྒྱལ་
མཚན་སྐབས་སུ་བརྒྱུད་ཡོང་བའི་མདའ་གཞུ་དང་རལ་གྲི་སོགས་བདག་གིས་
[59



དངོས་སུ་མཐོང་མྱོང་། གཞན་ཡང་དར་ལག་རྫོང་སེང་འབྲུག་སྟག་རྩེ་ཕོ་
བྲང་དང་དགའ་བདེ་རྫོང་ལུང་སྔོན་དགོན་སོགས་སུ་བདག་གཉེར་གནང་
བའི་གེ་སར་གྱི་ཤུལ་རྟེན་མང་པོ་མཐོང་རྒྱུ་ཡོད་ཀྱང་ཐམས་ཅད་འདིར་རེ་
རེ་བཞིན་ཞིབ་ཏུ་འབྲི་བའི་དགོས་པ་མེད་ལ། གང་ལྟར་ཀྱང་གོང་དུ་བརྗོད་
པའི་ངོ་མཚར་ལྡན་པའི་རིག་རྫས་དེ་དག་ནི་གེ་སར་རྒྱལ་པོའི་ཤུལ་རྟེན་གྱི་
དངོས་རྫས་ལས་ཆེས་རྩ་ཆེ་ཞིང་རིན་ཐང་ལྡན་པ་རྣམས་རེད་སྙམ། ཅིའི་
ཕྱིར་ཞེ་ན། གཅིག་ནི། རིག་རྫས་རྣམ་པ་སྣ་ཚོགས་དེ་དག་ལ་གེ་སར་དང་
བཅས་པའི་དཔའ་རྟུལ་རྣམས་ཀྱི་མིང་ཐོགས་ཡོད་པར་མ་ཟད། ད་དུང་
མིག་གིས་མཐོང་རྒྱུ་དང་ལག་པས་རེག་རྒྱུ་ཡོད་པའི་ཤུལ་རྫས་དངོས་ཡིན་
པ་དང་། གཉིས་ནི། ད་ལྟ་ང་ཚོས་མཐོང་བའི་གེ་སར་གྱི་ཤུལ་རྫས་ཕལ་ཆེར་
ཞིག་ལོ་རྒྱུས་ལྡན་ཞིང་རིག་གནས་དར་བའི་དགོན་སྡེ་རུ་ཉར་ཚགས་བྱས་
ཡོད་པ་ལས་གཞན། བོད་ཀྱི་སྔོན་བྱོན་མཁས་པ་གྲགས་ཅན་སྐོར་ཞིག་གིས་
ཀྱང་གེ་སར་སོགས་ཀྱི་ཤུལ་རྟེན་ཡིན་པའི་སྐོར་ལ་དཔྱད་པ་ཕུན་སུམ་ཚོགས་
པ་གནང་འདུག གསུམ་ནི། གེ་སར་རྒྱལ་པོ་མཆོག་གི་ཤུལ་རྟེན་སྐོར་ཞིག་
བྱུང་བའི་དུས་རབས་དང་ཁོང་ཉིད་ཀྱིས་ཕྱོགས་བཞིའི་དགྲ་བཞི་དང་རྫོང་
ཆེན་བཅོ་བརྒྱད་ཆམ་ལ་ཕབ་པའི་དུས་རབས་མཉམ་པ་ལའང་རིག་རྫས་
ཞིབ་འཇུག་པ་ཚོས་བདེན་དཔང་གལ་ཆེན་གནང་འདུག དེར་བརྟེན་ངེད་
ཅག་གིས་གོང་གསལ་གྱི་རིག་རྫས་དེ་དག་གེ་སར་རྒྱལ་པོའི་ཤུལ་རྫས་རེད་
ཅེས་སྨྲས་ཆོག་ནའང་། རིག་རྫས་ཡོད་དོ་ཅོག་ལ་དབྱེ་ཞིབ་ཅི་ཡང་མེད་པར་
གེ་སར་རྒྱལ་པོ་དང་བཅས་པའི་དཔའ་རྟུལ་རྣམས་ཀྱི་ཤུལ་རྫས་རེད་ཅེས་
མཐའ་གཅིག་ཏུ་བསྒྲགས་ན་མི་རིགས་སྙམ། ཡིན་ན་ཡང་རིག་རྫས་འདི་དག་
ལ་བརྟེན་ནས་གེ་སར་རྒྱལ་པོའི་ལོ་རྒྱུས་ལ་ཞིབ་འཇུག་བྱས་ན། ཕྱིས་སུ་སྡོམ་
160



ཚིག་རྣམ་དག་ཅིག་ཡོད་ཐུབ་པར་ཡིད་ཆེས་ཡོད།
གཉིས། གླིང་གི་གནའ་ཤུལ་གྲགས་ཅན་གྱི་སྐོར།
འདིའི་ཕྱོགས་ཀྱི་བཤད་ཚུལ་ཡང་མདོ་དབུས་ཁམས་གསུམ་ཀུན་ཏུ་
མང་པོ་མཆིས་པ་ལས་གཙོ་བོའི་སྐོར་ཞིག་དཔེར་དྲངས་ནས་བརྗོད་ན། སྡེ་
དགེ་ལྕང་ར་ན་གླིང་གེ་སར་རྒྱལ་པོའི་ཕུ་བོ་རྒྱ་ཚ་ཞལ་དཀར་གྱི་དམག་
བསྡད་མྱོང་བའི་དངུལ་ཆུ་ཁྲོ་རྫོང་གི་མཁར་ཤུལ་ཡོད་པ་དང༌། རྔ་བ་བོད་
རིགས་ཁུལ་གྱི་རྐ་ཆུའི་ཆུ་འགྲམ་ན་གླིང་གི་ཕོ་བྲང་སེང་འབྲུག་སྟག་རྩེའི་ཤུལ་
ཡིན་ཟེར་བའི་མཁར་ཤུལ་ཞིག་ཡོད། དེ་ནས་སོང་ན་རྐ་ཨ་མོ་ཁོག་ཟེར་བ་
ན་མཁོར་གཅིག་གི་ཤུལ་ཡོད་པ་དེ་ནི་འགོག་བཟའ་ལྷ་མོའི་རྟ་ར་ཡིན་པར་
གྲགས། དམུ་དགེ་དགོན་པའི་གླིང་བར་ན་ས་དོང་ཧ་ཅང་ཆེན་པོ་མི་རྟ་བརྒྱ་
ཕྲག་མང་པོ་ཡིབས་ཆོག་པ་ཞིག་ཡོད་པ་དེ་ནི་ཧོར་དམག་གིས་བཟོས་པའི་
འཐབ་ར་ཡིན་ཟེར། དམུ་དགེ་ཚོ་བ་ནས་ཤར་དུ་སོང་ན་རྙིང་སྐྱག་ཁ་ཟེར་
བའི་རི་བོ་ཞིག་ཡོད། ངག་རྒྱུན་ལ་གླིང་དམག་དང་དགྲ་དམག་གཉིས་ཀས་
ཉིན་ཞིག་འཐབ་འཁྲུག་བརྒྱབ་པར་གླིང་དམག་གིས་དགྲ་དམག་ལ་མ་དོ་
བས་ཕྱོགས་ཡས་མས་སུ་བྲོས། དུས་དེར་ཨ་ཁུ་ཁྲོ་ཐུང་བྲོས་ནས་ས་འདིར་
ཐོན་ཞིང་། འཇིགས་སྐྲག་གིས་སྙུང་བ་ཤོར་བས་རི་དེའི་མིང་ལ་ཡང་རླུང་
སྐྱག་ཁ་ཞེས་པར་གྲགས་ཟེར། མགོ་ལོག་ཁུལ་དགའ་བདེ་རྫོང་གི་ཁོ་མདོ་ས་
ཆ་ན་གླིང་ཁྲོ་ཐུང་གི་མཁར་རྫོང་ཕོ་རོག་སྙིང་རྫོང་གི་ཤུལ་ཡོད། དར་ལག་
རྫོང་གི་བསང་རུ་མ་ས་ཆ་ན་གླིང་གི་དཔའ་མོ་ཨ་སྟག་ལྷ་མོའི་རྡོ་མཁར་གྱི་
ཤུལ་ཡིན་ཟེར་བ་ཞིག་ཡོད། སྟག་གཟིག་སུམ་མདོ་ན་རླངས་བྱང་ཆུབ་ཨ་
16]



སྐྱེས་འདྲེ་བཀོལ་གྱིས་གླིང་གི་རྗེ་འབངས་རྣམས་ལ་ཆོས་གསུང་ས་ཡིན་ཟེར་
བའི་མཁར་ཤུལ་རྙིང་བ་ཞིག་ཡོད། ཨ་ཆུང་ཚང་ཡག་ཁ་ཟེར་བའི་ཉག་ག་ན་
སྟག་རོང་གཟིག་འཕེན་གྱི་མཁར་ཤུལ་ཡོད་སྐད། དར་ཆུའི་སྟོད་ཀྱི་ས་ནག་
ས་ཆ་ན་གེ་སར་རྒྱལ་པོ་སྐུ་དངོས་ཀྱི་ཡིན་ཟེར་བའི་མཁར་ཤུལ་ཞིག་ཡོད་
པ་དེ་ནི་རྒྱུ་མཚན་ཅན་ཞིག་ཡིན་པར་གོ རྨ་ཆུ་དང་མཚོ་སྐུ་རིངས་འདྲེས་
མཚམས་ཀྱི་ལྷོ་མཐའ་ན། རི་བོ་ཆུང་ཆུང་གཞན་དང་མི་མཚུངས་པ་ཞིག་ཡོད་
པ་དེའི་ངོགས་ན་གནའ་མཁར་གྱི་ཤུལ་རྙིང་ཧྲུལ་ཞིག་ཡོད། བཤད་པ་ལྟར་
ན་དེ་ནི་སྐྱ་ལོའི་སྟོན་པ་རྒྱལ་མཚན་གྱི་མཁར་རྫོང་གཡུང་དྲུང་ནོར་བུ་དགའ་
འཁྱིལ་ཟེར་བ་དེ་ཡིན་ཟེར། མཚོ་ལྷོའི་གུང་ཧོ་རྫོང་སྤྲེལ་ནག་ཞང་ཆགས་སའི་
ནང་རོལ་ནས་ལྷོ་ནུབ་གཉིས་ཀྱི་ཕྱོགས་སུ་སྤྱི་ལེ་བཞི་ལྔ་ཙམ་སོང་ན་གཡང་
གཟར་བྲག་རི་དང་ནགས་ཚལ་སྟུག་པོ་ཡོད་པའི་ས་དེར་ཤན་པའི་རྡོ་མཁར་
ཞེས་པ་ཞིག་ཡོད། རྭ་རྒྱ་དགོན་གྱི་ས་ཆ་ནི་གླིང་གིས་སྔོན་བཟུང་མྱོང་བའི་ས་
ཡིན་ཟེར། བོད་ལྗོངས་ནག་ཆུའི་སོག་རྫོང་ན་ཙན་དན་དགོན་པ་ཞེས་པ་ཞིག་
ཡོད་པར་ངག་རྒྱུན་ལྟར་ན་མ་འགོག་བཟའ་ལས་གེ་སར་འཁྲུངས་སྐབས་ལྟེ་
ཁྲག་འཕོས་ཤུལ་དུ་ཙན་དན་གྱི་སྡོང་རྒན་ཞིག་སྐྱེས། ཕྱིས་སུ་སྡོང་བོ་བཅད་
དེ་དགོན་པ་དེའི་ཀ་གདུང་གཙོ་བོར་སྤྱད་པས་མིང་ལ་ཙན་དན་དགོན་པ་
ཞེས་ཐོགས་ཟེར། གོང་དུ་བརྗོད་པའི་གནའ་ཤུལ་ལས་གཞན་ད་དུང་མཚོ་
ལྷོ་བོད་རིགས་རང་སྐྱོང་ཁུལ་དང་རྨ་ལྷོ་བོད་རིགས་རང་སྐྱོང་ཁུལ། མཚོ་
བྱང་བོད་རིགས་རང་སྐྱོང་ཁུལ་སོགས་སུའང་གླིང་དང་གླིང་གེ་སར་རྒྱལ་པོ།
དཔའ་རྟུལ་སུམ་ཅུ་དང་སྨན་མཆོག་རྣམས་ཀྱི་གཏམ་རྒྱུད་དང་ཤུལ་རྗེས་མི་
ཉུང་མོད། འོན་ཏེ་རེ་རེ་བརྗོད་པའི་དགོས་པ་མེད་བསམ་ནས་སྨྱུག་མཚམས་
བཞག་པ་ལགས། གོང་ཞུས་ཀྱི་གླིང་གེ་སར་དང་དཔའ་རྟུལ་རྣམས་ཀྱི་གནའ་
[62



ཤུལ་དེ་དག་ཐམས་ཅད་འཁྲུལ་མེད་བདེན་པ་རེད་ཅེས་བརྗོད་ན་ཚན་རིག་
དང་མཐུན་དཀའ་ནའང་། ཁོ་བོའི་བསམ་པར། གེ་སར་རྒྱལ་པོའི་ལོ་རྒྱུས་
དང་སྐབས་དེའི་སྤྱི་ཚོགས་དག་ལ་ཞིབ་འཇུག་བྱེད་པར་རིན་ཐང་གཞལ་དུ་
མེད་པ་ཅིག་མཆིས་ལ། མཁས་པ་རྣམས་ཀྱིས་ཞིབ་འཇུག་བརྒྱུད་ནས་གནའ་
ཤུལ་དེ་དག་ཡང་སྙིང་ཅི་ཞིག་ཡིན་པར་སྡོམ་ཚིག་གསལ་བོ་ཞིག་གནང་
བར་ཡང་ཕན་འབྲས་ཆེན་པོ་འབྱུང་ངེས་རེད། ལྷག་པར་དུ་གོང་བརྗོད་ཀྱི་
གནའ་ཤུལ་སྐོར་ཞིག་གེ་སར་རྒྱལ་པོའི་སྒྲུང་ནང་གི་བཤད་པ་དང་ཤིན་ཏུ་
མཚུངས། དཔེར་ན། སྒ་སྐྱ་ལོ་སྟོན་པ་རྒྱལ་མཚན་གྱི་མཁར་ཡིན་ཟེར་བའི་
མཚོ་སྐུ་རིངས་འགྲུམ་གྱི་མཁར་རྙིང་དེར་མཚོན་ན། སྒྲུང་དཔེའི་ནང་དུ་འདི་
ལྟ་སྟེ། མཚོ་སྐྱ་རེངས་སྔོ་རེངས་གྲོ་རེངས་གསུམ། མཚོ་སྐྱ་རེངས་ཁ་ནས་སྐྱ་
ལོ་སྡོད། མཚོ་སྔོ་རེངས་ཁ་ནས་སྔོ་ལོ་སྡོད། མཚོ་གྲོ་རེངས་ཁ་ནས་གྲོ་ལོ་སྡོད།
ཅེས་བྲིས་ཡོད་པ་དང་། གླིང་གིས་དེ་སྔོན་བཟུང་བའི་ས་ཡིན་ཟེར་བའི་རྭ་
རྒྱ་དགོན་པའི་ས་ཆར། སྒྲུང་ནང་དུ་རྨ་ཕ་རི་དྲོ་ལ་ཚུ་རི་དྲོ། རྨ་དྲོ་དྲོ་ལུ་གུའི་
མཁལ་ཁུག་ན། རླུང་བསིལ་མས་ཚྭ་ཁྲལ་མཇལ་ས། ཆབ་ཆུ་བོས་ཤིང་ཁྲལ་
མཇལ་ས། གླག་རོག་མོས་ཤ་ཁྲལ་འཇལ་ས། ཞེས་བྲིས་འདུག གོང་དུ་སྨྲས་
པའི་དར་ཆུའི་སྟོད་ཀྱི་ས་ནག་ས་ཆའི་གེ་སར་རྒྱལ་པོ་སྐུ་དངོས་ཀྱི་ཡིན་ཟེར་
བའི་མཁར་ཤུལ་དེ་ནི་གེ་སར་སྒྲུང་ཡིག་ལས་བཤད་པའི་རྨ་སྨད་གཡུ་ལུང་
སུམ་མདོ་ཟེར་བའི་ས་ཆ་དེ་ཡིན་པར་སྒྲུང་ཡིག་གང་མང་ཞིག་ཏུ་གསལ།
གོང་སྨྲས་ཀྱི་འདི་རིགས་ལ་ཞིབ་འཇུག་གི་རིན་ཐང་ཤིན་ཏུ་ལྡན། རྒྱུ་མཚན་
ཅིའི་ཕྱིར་ཞེ་ན། གལ་སྲིད་གནའ་ཤུལ་འདི་དག་དམངས་ཁྲོད་ཀྱི་ངག་རྒྱུན་
ཙམ་ཁོ་ནར་འདོད་ན། བགྲང་བྱ་བརྒྱ་ཕྲག་དུ་མར་ཁྱབ་པའི་སྒྲུང་དཔེའི་ནང་
དོན་དང་ད་ལྟའི་ངོས་འཛིན་གྱི་མིང་གཉིས་མཐུན་ཐབས་མེད་པ་དང་། ས་
16:3



མིང་མི་མིང་རྫོང་མིང་སོགས་ཀྱང་མ་བསྒྲིགས་ལྷུན་གྱིས་འགྲུབ་ག་ལ་ཐུབ།
གང་ལྟར་ཡང་གནའ་ཤུལ་སྔོན་དུ་གྲུབ་པ་དང་སྒྲུང་གཏམ་ཕྱིས་སུ་ལོ་རྒྱུས་ཀྱི་
བྱུང་བ་དང་འབྲེལ་ནས་གྲུབ་པ་བསྙོན་དུ་མེད་པས་སོ། །
གསུམ། རང་བྱུང་དངོས་དབྱིབས་ལ་བལྟས་ནས་
བརྗོད་པའི་གེ་སར་གྱི་ཤུལ་རྟེན།
དངོས་དབྱིབས་ལ་བལྟས་ནས་གེ་སར་གྱི་ཤུལ་རྟེན་ཡིན་པར་བརྗོད་
པའི་སྐོར་ནི་དཔེར་ན། རང་ཞིང་གི་གུང་ཧོ་རྫོང་གི་ཉི་སེར་གོང་ཁ་ནས་ཁྲི་ཀ་
རྫོང་དུ་འགྲོ་བའི་ལམ་དུ་བྲག་ཁེར་སྐྱེས་རྟ་ཕུར་གྱི་དབྱིབས་དང་མཚུངས་པ་
ཞིག་ཡོད་པར་གེ་སར་རྟ་ཕུར་ཞེས་བརྗོད་པ་དང་། རྨ་ལྷོ་ཧུ་ནན་རྫོང་གི་ནུབ་
ཕྱོགས་སུ་སྤྱི་ལེ་བཅུ་ལྷག་ཙམ་སོང་བའི་ལུང་བ་ཞིག་གི་ནང་དུ་རྡོ་ཆེ་ཆུང་
ལུག་རོ་ཙམ་ཞིག་ཡོད་པར་གེ་སར་གྱི་འགྱོག་རྡོ་ཞེས་གྲགས་པ་དང༌། རྐང་ཚ་
རྫོང་ཅིར་མིན་ཞང་གི་སྟོན་ས་སྟེ་གསེར་ལ་ལུང་བའི་གཡོན་ཕྱོགས་ཀྱི་རི་རྩེར་
གྲུ་བཞི་གླིང་བཞི་ཅན་གྱི་ས་སྒང་རང་བྱུང་ཞིག་འདུག་པ་དེའི་དབྱིབས་ནི་བླ་
མའི་དྲུང་གི་མདུན་ཅོག་ཅིག་དང་མཚུངས་ལ། ཡང་མདུན་ཅོག་ཡོད་སའི་
ཡུལ་དེ་ནས་བྱང་ཕྱོགས་སུ་སོང་ཙ་ན། རི་རབ་དབུ་རྩེ་རྒྱབ་ལ་དགྱེ་ཞིང་མདུན་
ཅུང་སྙོམས་པ་ཞིག་ཡོད་པ་དེ་བཞུགས་ཁྲིའི་དབྱིབས་དང་ཁྱད་པར་མེད་པས་
མི་རྣམས་ཀྱིས་གེ་སར་གྱི་བཞུགས་ཁྲི་དང་མདུན་ཅོག་ཅེས་བརྗོད་པ་ལགས།
མཚོ་སྔོན་ཁྲི་ཤོར་རྒྱལ་མོའི་ལྷོ་ཕྱོགས་ཀྱི་རི་རབ་བློན་པོ་གསེར་ཆེན་གྱི་རི་རྩེ་
ན་རྡོ་ཕ་བོང་གསུམ་ཡོད་པ་དེར་རྒྱང་རིང་ནས་བལྟས་ན་བ་རྡོའི་དབྱིབས་
དང་མཚུངས་པས་གེ་སར་གྱི་བ་རྡོ་ཡིན་ཞེས་བརྗོད་བཞིན་མཆིས། རིག་སྨོན་
16



ཞང་གི་ཤར་ཕྱོགས་ཀྱི་ཨ་མ་ཟོར་དགུ་ཞེས་པའི་མདུན་ཕྱོགས་ན་སྦྲ་གུར་དང་
མཚུངས་པའི་རི་བོ་ཆེ་ཆུང་གཉིས་ཡོད་པ་འབྲུག་མོའི་སྦྲ་གུར་ཡིན་པར་གྲགས།
ད་དུང་གེ་སར་རྒྱལ་པོའི་རྡོའི་གདུང་མ་དང་འགྱིག་བཏབ་ཤུལ། ཁྲོ་ཐུང་གི་
སྐུང་ཕུག ཤན་པའི་བ་རྡོ་སྤུན་གསུམ་ལྟ་བུ་མང་པོ་མཆིས་སོ། །
བཞི། རང་བྱུང་ཁ་དོག་དང་མེ་རླུང་ལ་སྦྱར་ནས་
བརྗོད་པའི་གེ་སར་གྱི་ཤུལ་རྟེན།
རང་བྱུང་ཁ་དོག་དང་མེ་རླུང་ལ་སྦྱར་ནས་བརྗོད་པའི་གེ་སར་གྱི་ཤུལ་
རྟེན། དཔེར་ན། ཧུའུ་ནན་རྫོང་མཐོ་ཡུལ་མ་ཤ་བུར་ཐུའི་ལྷ་མོའི་བླ་མཚོ་ལུང་
བ་ཞེས་པ་དེ་རུ་སེང་ལྕམ་འབྲུག་མོའི་ཆུར་བ་ཟེར་བ། དངོས་གནས་ཁ་དོག་
དང་ཆེ་ཆུང་ཆུར་བ་དང་ཁྱད་མ་མཆིས་པའི་རྡེའུ་ཚོགས་མང་པོ་ཡོད་པ་
དེར་འབྲུག་མོའི་ཆུར་བ་ཞེས་གྲགས་པ་དང༌། རེབ་གོང་གླིང་རྒྱ་སྡེ་བ་ནས་རྡོ་
སྦིས་ཡུལ་དུ་འགྲོ་སའི་ལམ་གྱི་གསེར་སྐུ་ལུང་བའི་འགག་སྒོ་གོང་མའི་གཡོན་
ཕྱོགས་ཀྱི་རི་ངོས་སུ་ཁ་དོག་དཀར་སེར་གཉིས་ཀྱི་མདངས་ཆགས་པའི་རྡོ་
ཕ་བོང་ཁང་བའི་ཆེ་ཆུང་དང་མཚུངས་པ་ཞིག་ཡོད་པ་དང་གཡས་ཕྱོགས་
ཀྱི་རི་ངོས་སུ་ཆུར་བ་དཀར་པོ་ཐང་ལ་བརྡལ་བ་ཇི་བཞིན་རྡེའུ་དཀར་གྱིས་
ཡོངས་སུ་ཁེབས་འདུག་པ་དེ་ལ་ཚང་མས་འབྲུག་མོའི་མར་དང་ཆུར་བ་ཡིན་
ཞེས་བརྗོད་ཀྱིན་གདའ། དེ་ཡང་རྨ་ཀླུང་རིང་མོའི་ལྷོ་འགྲམ་གྱི་བེའུ་མདོ་བོད་
རིགས་ཞང་གི་ལྷོ་ཕྱོགས་ཀྱི་ཁིས་དམར་གཞོང་གི་རི་ངོས་སུ་རྡོ་དཀར་ཆེ་
ཆུང་མེད་པ་གྲངས་མང་རིན་ཆེན་མུ་ཏིག་ཐང་ལ་བརྡལ་བ་བཞིན་ཡོད་པར་
འབྲུག་མོའི་ལུག་ཁྱུ་ཡིན་ཞེས་བརྗོད་པ་ལྟ་བུ་གང་མང་མཆིས་སོ། །
165



ལྟ། རང་བྱུང་རྗེས་ཤུལ་ལ་བལྟས་ནས་བརྗོད་པའི་
གེ་སར་གྱི་ཤུལ་རྟེན།
རང་བྱུང་རྗེས་ཤུལ་ལ་བལྟས་ནས་བརྗོད་པའི་གེ་སར་གྱི་ཤུལ་རྟེན་
དཔེར་ན། གཅན་ཚ་རྫོང་ཚོ་དྲུག་ཞང་གི་མདུན་ཕྱོགས་ཀྱི་རྡོ་རིང་གྲུམ་པ་
ཞེས་པའི་ངོས་གཟར་ན་རྡོ་རྒན་འབྲོག་པའི་སྦྲ་གུར་ཞིག་དང་ཆེ་ཆུང་མེད་
པའི་སྟེང་ན་རྟའི་རྨིག་རྗེས་ཤིག་བབས་ཡོད་ལ། རྟའི་རྨིག་རྗེས་ཀྱི་ནང་དུ་
བྱིས་པའི་རྐང་རྗེས་ཤིག་ཀྱང་བབས་འདུག་པ་དེ་ཇོ་རུའི་ཞབས་རྗེས་ཡིན་
པར་གྲགས། གཅན་ཚའི་ལྷ་ས་སྡེ་བའི་གྲམ་ཁ་ན་རྡོ་ཕ་བོང་ཞིག་གི་སྟེང་དུ་
རྟའི་རྗེས་དང་ཁྱད་མེད་པ་ཞིག་བབས་འདུག་པ་གེ་སར་རྒྱལ་པོའི་རྟ་རྗེས་
ཡིན་པར་བརྗོད། རེབ་གོང་གསེར་སྐུ་ལུང་བའི་བྲག་ངོས་སུ་རྟ་རྗེས་ཕྱག་
རྗེས་ཁྱི་རྗེས་སོགས་ཡོད་པ་གེ་སར་ཀྱི་རྟ་རྗེས་དང་ཕྱག་རྗེས་ཁྱི་རྗེས་ཡིན་
པར་གྲགས། གུང་ཧོ་རྫོང་བ་ཝོན་དུང་རིའི་མདུན་གྱི་ཏིང་ཀྱཱ་དགོན་པའི་ནུབ་
ཕྱོགས་ཀྱི་གཡུལ་ཁའི་ཐང་ཟེར་བའི་ས་ཆ་རུ་རྡོ་ཐོག་ཞིག་ལ་ཞབས་རྗེས་དང་
མདུང་རྗེས། ཁྱི་རྗེས་བབས་ཡོད་པ་གེ་སར་གྱི་ཞབས་རྗེས་དང་མདུང་རྗེས།
ཁྱི་རྗེས་ཡིན་པར་གྲགས།འདིའི་ཕྱོགས་ཀྱི་བཤད་ཚུལ་བོད་ཁུལ་གྱི་དཀར་
མཛེས་དང་སྡེ་དགེ མགོ་ལོག ཆབ་མདོ། མཚོ་སྔོན་པོའི་ཁོར་ཡུག་སོགས་
སུ་ཡང་མང་པོ་ཡོད། བཞི་ནི་ས་ཆུ་མེ་རླུང་ལ་སྦྱར་ནས་གེ་སར་གྱི་ཤུལ་རྟེན་
ཡིན་པའི་སྐོར་ཡང་ཡོད། དཔེར་ན། ཆབ་ཆ་རླུང་གི་ཁོལ་མོ་ལྟ་བུ་དང་མེ་
མཚོ་ལྟ་བུའི་ཤུལ་རྟེན་དང་ངག་རྒྱུན་ཡོད་ཀྱང་ཞིབ་ཏུ་མི་བརྗོད་དོ། །
ལར་གོང་གསལ་གྱི་དབྱིབས་དང༌། ཁ་དོག རྗེས་ཤུལ་གསུམ་དང་ས་
[ ($6



ཆུ་མེ་རླུང་ལ་སྦྱར་བའི་ཤུལ་རྟེན་སྐོར་ལོ་རྒྱུས་ཀྱི་དབང་དུ་བཞག་ནས་དོན་
དངོས་ཀྱི་ཚུལ་དུ་བརྗོད་ན་མི་རིགས་པ་ཚང་མས་ཤེས་གསལ་ལྟར་ཡིན་མོད།
འོན་ཏེ་གོང་དུ་བརྗོད་པའི་ཤུལ་རྟེན་ལས་མ་མཐའ་ཡང་རྟོགས་ཐུབ་པ་ནི།
གཅིག་ནི་གླིང་རྗེ་གེ་སར་རྒྱལ་པོའི་སྒྲུང་འདི་ཉིད་མདོ་དབུས་ཁམས་གསུམ་
ཡོངས་སུ་ས་ཁྱབ་རྡོ་ཁྱབ་ཏུ་སོང་ཡོད་པ་ཤེས་ཐུབ་པར་མ་ཟད། གེ་སར་ཁོང་
ནི་གངས་ཅན་བོད་པའི་ཡིད་དུ་ནམ་ཡང་ནུབ་ཐབས་མེད་པའི་རི་རྒྱལ་ལྷུན་
པོ་ལྟ་བུ་ཞིག་ཏུ་གྱུར་ཡོད་པའང་ཤེས་ཐུབ། གཉིས་ནི་གེ་སར་རྒྱལ་པོ་འདི་
ཉིད་དཔའ་རྒོད་ཕུལ་དུ་བྱུང་བ་ཞིག་དང་འགྲོ་བ་ཡོངས་ཀྱི་སྐྱབས་རེ་ས་ཞིག་
ཏུ་གྱུར་ཡོད་པ་ལས་གཞན་མི་རྣམས་ཀྱི་བསམ་བློའི་རེ་བཅོལ་བྱེད་ཡུལ་ཏུ་
གྱུར་ཡོད་པའང་ཤེས་ཐུབ་པས་སོ། །
དྲུག ཕྱིས་སུ་རྗེས་དྲན་སླད་དུ་གསར་བཞེངས་
གནང་བའི་ཤུལ་རྟེན།
འདིའི་ཕྱོགས་ཀྱི་ཤུལ་རྟེན་སྐོར་གོང་དུ་བརྗོད་ཟིན་པའི་གེ་སར་གྱི་
ཤུལ་རྟེན་གཞན་དག་ཇི་བཞིན་ཤིན་ཏུ་མང་པོ་མཐོང་རྒྱུ་མེད་མོད། ཡིན་
ནའང་ས་ཁུལ་སོ་སོ་རུ་ཉུང་ཙམ་རེ་མཐོང་རྒྱུ་འདུག དཔེར་ན། ཡུལ་ཤུལ་
ཁུལ་ནང་ཆེན་རྫོང་དུ་གཏོགས་པའི་རྟ་རྣ་དགོན་པར་གེ་སར་གྱི་དགོན་པ་
ཞེས་གྲགས་པ་དང་དགོན་དེར་ད་དུང་དཔའ་རྟུལ་སུམ་ཅུའི་མཆོད་རྟེན་
ཡང་བཞེངས་ཡོད། ཡུལ་ཤུལ་ཁུལ་སྐྱེ་དགུ་གྲོང་རྡལ་དུ་རྒྱུ་ཟངས་ནག་ལས་
གྲུབ་པའི་གེ་སར་རྒྱལ་པོའི་སྐུ་བརྙན་ཁྱད་འཕགས་ཅན་ཞིག་བཞེངས་འདུག
ཟངས་སྐུ་དེའི་ཆེ་ཆུང་དང་བརྗིད་ཉམས་བཅས་ཀྱི་ཐད་ནས་བལྟས་ན་
167



འཛམ་གླིང་ཡོངས་སུ་མཐོང་དཀོན་པོ་འདུག མཚོ་ལྷོ་ཁྲི་ཀ་རྫོང་དུ་ཡང་གེ་
སར་ནོར་བུ་གླིང་ག་བསྐྲུན་ཡོད་ལ་དེའི་ནང་དུ་གེ་སར་རྒྱལ་པོ་དང་དཔའ་
རྟུལ་སུམ་ཅུའི་སྐུ་བརྙན་བཞེངས་ཡོད། ཀན་སུའུ་ཞིང་ཆེན་སུའུ་ནན་རྫོང་
གི་མ་ཐེའུ་དགོན་དུ་ཡང་གེ་སར་རྒྱལ་པོ་དང་འབྲུག་མོ། དཔའ་རྟུལ་རྣམས་
ཀྱི་སྐུ་བརྙན་བཞེངས་འདུག མགོ་ལོག་ཁུལ་རྨ་སྟོད་རྫོང་མཚོ་ནག་ཞང་གི་
གཡས་ལུང་གོང་མའི་ཉག་ཁ་ན་གེ་སར་རྒྱལ་པོའི་ལབ་ཙེ་ཁྲུབ་གྱོན་ཞེས་པ་
ཞིག་འདུག
ལབ་ཙེ་དེ་དང་བར་ཐག་ཕོ་འདོམ་བརྒྱ་ཕྲག་གཅིག་གི་ཡས་མས་སུ་
རྭ་བར་ན་ཕོ་འདོམ་གཅིག་ཡོད་པའི་འབྲོང་རྭ་ཞིག་གྱེན་དུ་བསླངས་ཡོད།
ལབ་ཙེ་དང་འབྲོང་རྭའི་བར་དུ་རྡེའུ་འབུམ་ཆེ་ཆུང་མི་འདྲ་བ་མང་པོ་སྤུངས་
འདུག ཡང་གུང་ཧོ་རྫོང་འཁྱིལ་ཁུག་ཞང་ལ་གཏོགས་པའི་སྔགས་དགོན་ཏིང་
ཀྟ་དགོན་པ་རུ་ཤིང་བརྐོས་ཀྱི་གེ་སར་རྒྱལ་པོ་ཞིག་བཞེངས་འདུག རང་
རེའི་སྐུ་འབུམ་དགོན་པའི་གསེར་སྡོང་ཐོག་ཁང་གི་ཤར་ཕྱོགས་ཀྱི་གྱང་ངོས་
ན་ཡང་གེ་སར་རྒྱལ་པོའི་སྐུ་རིས་ཤིག་བྲིས་ཡོད། ཡུལ་ཤུལ་ཁྲི་འདུ་རྫོང་གི་
སྐལ་བཟང་དགོན་གྱི་ཚོགས་ཆེན་འདུ་ཁང་དུའང་གེ་སར་རྒྱལ་པོའི་སྐུ་རིས་
མཐོང་མྱོང་། མགོ་ལོག་དགའ་བདེ་རྫོང་གི་ལུང་སྔོན་དགོན་པར་ཡང་གེ་སར་
གྱི་འབག་སྐུ་དང་འཆམ་ལྭ། ཐང་ག་སོགས་མང་པོ་མཆིས། ད་དུང་གེ་སར་
གྱི་ཟློས་གར་ཚོགས་པ་ཞིག་ཀྱང་མཆིས༔ ཁམས་སྡེ་དགེའི་རྫོང་དུ་གེ་སར་གྱི་
ཐང་ག་སྟོང་ཕྲག་གཅིག་གསར་དུ་བཞེངས་པ་དང་མཚོ་སྔོན་གེ་སར་སྒྲུང་
ཞིབ་འཇུག་ཁང་དུ་གླིང་གི་དཔའ་རྟུལ་སུམ་ཅུའི་ཐང་ག་གསར་བཞེངས་
གནང་ཡོད། མགོ་ལོག་ཁྲ་གླིང་དགོན་དུ་གེ་སར་རྒྱལ་པོའི་སེང་འབྲུག་སྟག་
རྩེ་ཕོ་བྲང་བཞེངས་འདུག་པའི་ནང་དུ་གེ་སར་ཁོང་དང་དཔའ་རྟུལ་རྣམས་
1 68



ཀྱི་འབག་སྐུ་དང་དགྲ་ལྷ་ཝེར་མའི་ཐང་ག་སོགས་ཀྱང་བཞེངས་འདུག ཡང་
མཚོ་ལྷོ་ཁུལ་ཁྲི་ཀ་རྫོང་གི་མཛོ་སྣའི་སྔགས་ཁང་དུ་ལོ་རེའི་ཧོར་ཟླ་ལྔ་བའི་
ཚེས་ཉེར་དགུར་གེ་སར་རྒྱལ་པོའི་འཆམ་སྟེག་པའི་སྲོལ་ཆགས་ཡོད། ད་དུང་
ཁམས་སྡེ་དགེའི་རྫོགས་ཆེན་དགོན་པ་དང་ཆབ་མདོ། རྔ་བ་སོགས་ཀྱི་དགོན་
སྡེ་མང་པོ་ན་གེ་སར་རྒྱལ་པོའི་ཐང་ག་དང་འབག་སྐུ་སོགས་ཡོད་པ་མཁས་
དབང་དམུ་དགེ་བསམ་གཏན་སོགས་ཀྱིས་གསུངས་ཡོད་པ་དང་། དགོན་
པས་འཆམ་དང་ཟློས་གར་སོགས་འཁྲབ་པའི་སྲོལ་ཀྱང་དུས་སྔ་མོ་ནས་
ཆགས་ཡོད་ཚུལ་གསུངས་འདུག གོང་དུ་བརྗོད་པའི་ཕྱིས་སུ་གསར་བཞེངས་
གནང་བའི་ཤུལ་རྟེན་འདི་རིགས་ལས་རྟོགས་ཐུབ་པ་ཞིག་ནི། གཙོ་བོ་སྐྱེ་བོ་
ཀུན་གྱིས་གེ་སར་རྒྱལ་པོ་སོགས་མཆོད་པའི་ཡུལ་དུ་བསྟེན་ཏེ་དེ་དག་ནི་ཁོ་
ཚོའི་སྐྱིད་སྡུག་ཞུ་ཡུལ་གྱི་སྐྱབས་མགོན་ཞིག་ཏུ་བརྩི་བའི་དུས་མཚུངས་སུ།
གེ་སར་རྒྱལ་པོ་སོགས་ལ་རྗེས་དྲན་ཞུ་བའི་བསམ་པའི་ཀུན་སློང་ཡང་ཤུགས་
སུ་མཚོན་ཡོད་པ་དེ་ཡིན་ནོ། །
ཟུར་ལྟའི་དཔྱད་གཞིའི་ཡིག་ཆ།
1. 《གེ་སར་སྒྲུང་ལ་ཐོག་མའི་དཔྱད་པ》འཇམ་དཔལ་རྒྱ་མཚོས་བརྩམས། རྒྱུ་
ཡིག 1986ལོར་མཚོ་སྔོན་མི་རིགས་དཔེ་སྐྲུན་ཁང་གིས་བསྐྲུན།
2. 《གེ་སར་སྒྲུང་དང་འབྲེལ་བའི་གཏམ་སེང་ཆེན་ཉི་མ་འདྲེན་པའི་སྐུ་
རེངས》བློ་གྲོས་རྒྱ་མཚོས་བརྩམས། 1995ལོར་བོད་ལྗོངས་མི་དམངས་དཔེ་སྐྲུན་ཁང་
གིས་བསྐྲུན་
3. 《གེ་སར་སྒྲུང་གི་དཔྱད་རྩོམ་ཕྱོགས་བསྒྲིགས》 འཇམ་དཔལ་རྒྱ་མཚོ་སོགས་
ཀྱིས་བསྒྲིགས། 1982ལོར་སི་ཁྲོན་མི་རིགས་དཔེ་སྐྲུན་ཁང་།
16



4. 《གེ་སར་ནོར་བུ་དགྲ་འདུལ་གྱི་ཕོ་བྲང་སེང་འབྲུག་སྟག་རྩེ་བསྐུར་བཞེངས་
བྱས་པའི་ལོ་རྒྱུས་བརྗོད་པ》བསྟན་པའི་ཉི་མས་བརྩམས། 1995ལོར་བོད་ལྗོངས་མི་
དམངས་དཔེ་སྐྲུན་ཁང་གིས་བསྐྲུན། །
5. 《གླིང་སེང་ཆེན་གྱི་བྱུང་བ་མདོར་བསྡུས》དམུ་དགེ་བསམ་གཏན་གྱིས་
བརྩམས༔《གེ་སར་ཞིབ་འཇུག》བསྡུས་དེབ་དྲུག་པ༔ མི་རིགས་དཔེ་སྐྲུན་ཁང་གིས་བསྐྲུན།
6. 《གེ་སར་རྒྱལ་པོའི་ ཤུལ་རྟེན་གྱི་ངག་རྒྱུན་ངོ་མཚར་མེ་ཏོག་ ཕྲེང་
མཛེས》 གཅོད་པ་དོན་གྲུབ་ཀྱིས་བརྩམས། 1989ལོར་མཚོ་སྔོན་མི་རིགས་དཔེ་སྐྲུན་ཁང་
གིས་པར་དུ་བསྐྲུན།
17]



ལེའུ་ལྔ་པ། ཧོར་གླིང་གཉིས་ཀྱི་གནའ་
ཤུལ་གྲགས་ཅན་གྱི་སྐོར།
གངས་ཅན་ཆོལ་ཁ་གསུམ་གྱི་རི་ལུང་ཀུན་ཏུ་གེ་སར་རྒྱལ་པོ་དང་
དཔའ་རྟུལ་སུམ་ཅུ། སྨན་མཆོག་བཅུ་གསུམ། ད་དུང་ལྡོག་ཕྱོགས་ཀྱི་མི་
སྣ་གུར་དཀར་རྒྱལ་པོ་དང་ཤན་པ། ཨ་སྟག་ལྷ་མོ། བདུད་ཀླུ་བཙན་
བཅས་ཀྱི་གནའ་ཤུལ་ཡིན་ཟེར་བའི་ཤུལ་རྟེན་གྲངས་མང་བརྗོད་རྒྱུ་ཡོད་
མོད། འོན་ཀྱང་ལོ་རྒྱུས་ཐོག་གི་མི་སྣས་དངོས་སུ་བསྐྲུན་པ་དང༌། དངོས་
སུ་བཞུགས་མྱོང་བའི་གནའ་ཤུལ་ནི་ཤིན་ཏུ་ཉུང་། དེ་བས་ལེའུ་འདི་ནང་
དུ་ལོ་རྒྱུས་ཀྱི་མི་སྣ་དངོས་སུ་བཞུགས་མྱོང་བའི་གནའ་ཤུལ་གྲགས་ཅན་སྐོར་
ལ་རྩད་གཅོད་དང་ཞིབ་འཇུག་བགྱིས་ཡོད།
གཅིག གེ་སར་འཁྲུངས་ཡུལ་ས་སྐྱིད་སོས་ཡག་གི་ཁ་མདོ།
སྤྱི་ལོ1999ལོའི་དབྱར་ཟླ7པར་ངེད་ཅག་གེ་སར་སྒྲུང་རྟོག་དཔྱོད་ཚན་
ཆུང་མཚོ་སྔོན་ཟི་ལིང་གྲོང་ཁྱེར་ནས་ལམ་ལ་ཆས་ཏེ་ནུབ་ཕྱོགས་སྐྱེ་རྒུའི་ས་
ཁུལ་དུ་བསྐྱོད་པ་དང༌། ངེད་ཅག་གིས་སྤྱི་ལེ་བརྒྱད་བརྒྱ་ལྷག་གི་ལམ་ཐག་



ཉིན་གཅིག་གིས་བཅད་ཅིང་སྐད་གྲགས་ཅན་གྱི་རི་རབ་བཱ་ཡན་ཧ་རི་བརྒལ་
ནས་སྐྱེ་རྒུ་གྲོང་བརྡལ་ལ་བསླེབས་ཚེ་ཉི་མ་ཕལ་ཆེར་ནུབ་ཕྱོགས་ཆུ་ལྷའི་
ཕྱོགས་སུ་ཡིབས་སོང་བ་ཡིན། ངེད་རྣམས་ཀྱིས་སྐྱེ་རྒུའི་མདོ་རུ་ཉིན་གསུམ་
ལ་སྒྲུང་མཁན་ཟླ་བ་གྲགས་པར་རྒྱུས་ལོན་གསལ་བོ་བགྱིས་ཏེ་སྒྲུང་མཁན་གྱི་
བཟང་ངན་བརྡར་ཤ་ཐག་གཅོད་ལེགས་པོ་བྱས་རྗེས། སི་ཁྲོན་དཀར་
མཛེས་ཁུལ་སྡེ་དགེ་རྫོང་ཕྱོགས་སུ་ཆས། ངེད་ཅག་མཛེས་སྡུག་འབྱོར་ཕྱུག་
ལྡན་པའི་གསེར་ཆུ་རྫོང་བརྒྱུད་ནས་ཐད་ཀར་མགྲོན་པོ་གང་མང་འདུས་
མདོ་མ་ཎི་གན་མགོར་བསླེབས་རྗེས་ཞག་འདུག་བྱས་ཤིང༌། ཕྱི་ཉིན་ནས་
བཟུང་དུས་ཚོད་དམ་འཛིན་གྱིས་མིང་གྲགས་ཅན་གྱི་སྡེ་དགེ་དཔེ་མཛོད་
ཁང་དང་རྫོགས་ཆེན་དགོན་པ། གླིང་ཚང་རྒྱལ་པོའི་མཁར་རྙིང་བཅས་སུ་
སྔ་གཞུག་ཏུ་སོང་སྟེ་གེ་སར་མཆོག་གི་ཐང་ག་དང་པར་ཤིང་། སྲས་དགྲ་
ལྷའི་རལ་གྲི། སྒྲུང་དཔེ་རྩ་ཆེན། གེ་སར་གྱི་ཟློས་གར་ཚོགས་པ། རིན་
ཐང་ཅན་གྱི་ཤུལ་རྟེན་སོགས་ལ་མཇལ་རྗེས། གེ་སརོ་ལགས་ཀྱི་འཁྲུངས་
ཡུལ་ཏེ་ས་སྐྱིད་སོས་ཡག་གི་ཁ་མདོར་ཆས། ཉིན་དེར་དྲག་ཆར་མཚམས་
མེད་པར་ཤག་ཤག་ཏུ་འབབ་བཞིན་འདུག་པས་རྫ་ཆུའི་འགྲམ་གྱི་ལམ་འཕྲང་
དོག་ཅིང་རྩུབ་པ་དེ་རུ་གལ་སྲིད་རླངས་འཁོར་ཁ་ལོ་སྒྱུར་མཁན་གྱིས་གཟབ་
ནན་ལེགས་པོ་མ་བྱས་ན་ཆག་སྒོ་འབྱུང་བའི་ཉེན་ཁོ་ཡང་གནས་འདུག དེར་
ངེད་ཅག་བྲེལ་འཚུབ་མེད་པར་ཕར་ཨ་ཕྱུག་ཞང་གི་ཁོངས་གཏོགས་ཚབ་ཚ་
དགོན་པའི་ཕྱོགས་སུ་འགྲོ་བའི་ལམ་ཁར་སྟབས་ལེགས་པ་ཞིག་ལ་གེ་སར་ལྷ་
ཁང་གི་མགོ་གཙོ་དང་ཚབ་ཚ་དགོན་པའི་བླ་མ་དཔལ་རྒྱལ་སྤྲུལ་སྐུ་ལགས་
ལ་མཇལ་བྱུང༌། ཁོང་གིས་ངེད་རྣམས་ལ་ལམ་སྟོན་འཁྲུལ་མེད་བགྱིས་པར་
མ་ཟད་གེ་སར་འཁྲུངས་ཡུལ་གྱི་ལོ་རྒྱུས་གསལ་ཞིང་དག་པ་གསུངས་ཤིང་།
172



གེ་སར་ལྷ་ཁང་ཇི་ལྟར་གསར་བཞེངས་གནང་བའི་བརྒྱུད་རིམ་ཡང་ངོ་སྤྲོད་
གསལ་བོ་གནང་། ངེད་རྣམས་སྤྲོ་བ་རབ་ཏུ་རྒྱས་ཏེ་དཔལ་རྒྱལ་སྤྲུལ་སྐུའི་
བཀོད་འདོམས་ལྟར་ཚབ་ཚ་དགོན་པ་དང་གེ་སར་ལྷ་ཁང་། རི་ཆུ་གཉིས་
འཛོམས་ཀྱི་ཕྱི་སྣོད་ཀྱི་ཆགས་རིམ་དག་ལ་ཞིབ་ཏུ་བལྟས་ཏེ་དཔྱད་པ་ན།
མཁས་དབང་དམུ་དགེ་བསམ་གཏན་ལགས་ཀྱི《གླིང་སེང་ཆེན་གྱི་བྱུང་བ་
མདོར་བསྡུས》ལས། གེ་སར་གྱི་འཁྲུངས་ཡུལ་ནི་ཁམས་ཀྱི་ས་སྐྱིད་སོས་
ཡག་གི་ཁ་མདོ་ཡིན་པར་འདོད། རྒྱུ་མཚན་ནི། ས་སྐྱིད་སོས་ཡག་གི་ཁ་
མདོ་ན་སྔོན་ཆད་གེ་སར་གྱི་ལྷ་ཁང་ཞིག་བཞེངས་ཡོད། ལྷ་ཁང་ནང་ན་
གླིང་གེ་སར་གྱི་ཁྲབ་རྨོག་མདའ་གཞུ། སྒ་མཐུར་སྲབ་གསུམ། ཞྭ་ལྷམ་ན་
བཟའ་སོགས་དངོས་པོ་མང་པོ་ཡོད་པར་མ་ཟད། ད་དུང་གེ་སར་དང་རྒྱ་
ཚ་ཞལ་དཀར་གཙོ་བྱས་པའི་གླིང་དཔའ་རྟུལ་སུམ་ཅུའི་འབག་སྐུ་དང་རྫོང་
ཆེན་བཅོ་བརྒྱད། རྫོང་ཆུང་སོགས་ཀྱི་ལོགས་རིས་བྲིས་ཡོད། ས་སྐྱིད་སོས་
ཡག་གི་ཁ་མདོའི་གེ་སར་ལྷ་ཁང་གི་དཀར་ཆག་ན་ལྷ་ཁང་འདི་གནའ་སྔ་
མོར་གེ་སར་སྐུ་འཁྲུངས་སའི་ས་མིག་ཏུ་བཞེངས་པ་ཡིན་ནོ་ཞེས་བྲིས་ཡོད་
པར་གྲགས་ཞེས་ཁ་གསལ་ཏུ་གསུངས་པ་དང་། 《མདོ་སྨད་ཆོས་འབྱུང》
ལས་ཀྱང་གེ་སར་དེའི་སྐྱེས་ཡུལ་ནི། བར་ཁམས་སྟོང་དུ་མས་ནས་ཡར་ལ་
རྨ་ཆུ་རྫ་ཆུ་འབྲི་ཆུ་གསུམ་ཡོད་པའི་ནང་ནས་བར་རྫ་ཆུ་ལ་སྐྱིའི་གཞུང་དང་
ཚ་ལུང་བའི་ཆུ་གཉིས་དང་གསུམ་འདུས་ཀྱི་མདོ་ཡིན་ཞིང་། དེ་ནི་སྡེ་དགེ་
ཕོ་བྲང་གི་གཡོན་ངོས་ཀྱི་སྡེ་དགེའི་སའི་ཆར་གཏོགས་ཞེས་བསྟན་འདུག གླིང་
གེ་སར་སྒྲུང་གི་ཆེད་མཁས་པ་དབང་ཆེན་སྟོབས་རྒྱས་ལགས་ཀྱི《གླིང་གེ་
སར་རྒྱལ་པོའི་རིགས་རུས་དང་འཁྲུངས་འདས་ལ་དཔྱད་པ》ལས། གླིང་
གེ་སར་གྱི་རྗེས་དྲོན་ཁང་དུ། ཟངས་གསེར་གྱིས་བཞེངས་པའི་གེ་སར་གྱི་སྐུ་
17}}



བརྙན་དང་ཕུ་ནུ་སུམ་ཅུའི་འཇིམ་སྐུ་ཡོད་པར་མ་ཟད། གླིང་གེ་སར་གྱི་
ལས་ཐོམ་མཐོང་བ་དོན་ལྡན་དངོས་སུ་ཡོད་པ་རས་སམ་གོས་ཀྱི་ངོས་ལ་
དཔར་ནས་ནང་མི་ལ་གནང་སྲོལ་ཡོད་པ། ཆུང་དུས་སུ་ང་ལའང་སྦྱིན་
མྱོང༌། ལས་ཐམ་མཐོང་བ་དོན་ལྡན་ནམ་ནོར་བུ་འབར་བ་དེ་ནི་བ་སོའི་
སྟེང་ལ་རྣམ་བཅུ་དབང་ལྡན་བརྐོས་ཡོད་པ་དང་། ཡུ་བ་གསེར་གྱིས་བྱས་
པའི་དཔལ་བེའུ་ཁུག་དྲུག་ཞིག་ཡོད་པ་བདག་གི་ཕུ་བོ་ངག་པོས་དངོས་སུ་
མཇལ་མྱོང་ཟེར། བཀའ་བརྒྱུད་བསྟན་འཛིན་ཕུན་ཚོགས་ཀྱི་སྤྲུལ་སྐུ།
ཚབ་ཚ་དགོན་པའི་དགོན་དཔོན་རང་གི་ཨ་ཆེའི་བུ་པ་ཇ་ཟེར་བ་དེ་གཉན་
གེར་མཛོད་ཀྱི་བླ་བུ་ཡིན་ཞེས་བཤད་སྲོལ་ཡང་ཡོད་དོ། །ཞེས་བཀོད་པ་ལས།
གླིང་གེ་སར་གྱི་ལས་ཐམ་གེ་སར་རྗེས་དྲན་ཁང་དུ་ཡོད་པ་བདེན་དཔང་
གསལ་བོ་བྱེད་ཐུབ། 《འཁྲུངས་གླིང་མེ་ཏོག་ར་བ》ལས་ཀྱང་། ས་སྐྱིད་
སོས་ཡག་གི་ཁ་མདོ་རེད། །ཆུ་གཉིས་འབབ་སྒྲ་ལྷུང་ལྷུང་གྲུགས། །བྲག་
གཉིས་མདའ་སྒྲོ་གཤིབས་འདྲ་ཡོད། །སྤང་གཉིས་བལ་སྟན་བཏིངས་འདྲ་
ཡིན། །བྲག་སྦལ་བ་འདྲ་བའི་རྩ་བ་རེད། །ཅེས་བྲིས་ཡོད། འདིར་ལོ་རྒྱུས་དེབ་
ཐེར་ལས་གསུངས་པ་དང་གཟུར་གནས་མཁས་པ་རྣམས་ཀྱི་གསུང་གླེང་།
དམངས་ཁྲོད་སྒྲུང་རྙིང་དག་ཏུ་བཀོད་པ་མཐའ་དག་གནད་གཅིག་ཏུ་བབས་
འདུག་ཅིང༌། ཁྱད་པར་དུ་ཡུལ་དེར་དངོས་སུ་སོང་ནས་ཞིབ་ཏུ་བརྟགས་
པ་ན། ས་སྐྱིད་སོས་ཡག་གི་ཁ་མདོ་དེར་གེ་སར་གྱི་ལྷ་ཁང་བརྗིད་ཉམས་
ལྡན་པ་ཞིག་སྔོན་ཆད་ཀྱི་ཤུལ་ན་གསར་བཞེངས་གནང་ཡོད་པར་མ་ཟད།
ནང་དུ་གེ་སར་གཙོ་བྱས་པའི་དཔའ་རྟུལ་སུམ་ཅུའི་འབག་སྐུ་བཞེངས་ཡོད་
ལ་ད་དུང་ལྡེབས་རིས་སུའང་གླིང་གི་དགྲ་ལྷ་ཝེར་མ་བཀོད་འདུག ལྷ་ཁང་
དེའི་གཡས་ན་སྐྱིད་ཆུ་དང་གཡོན་ན་སོས་ཆུ་གཉིས་འབབ་པ་དང་། མདུན་



ན་རྫ་ཆུ་རིང་མོས་ལྷུང་ལྷུང་གི་སྒྲ་སྒྲོག་ཅིང་དབང་ཕྱོགས་ཡུལ་དུ་རྒྱུག་བཞིན་
ཡོད། ལྷ་ཁང་གི་རྒྱབ་རིའི་ངོས་སུ་བྲག་གཉིས་མདའ་སྒྲོ་གཤིབས་འདྲར་
འདུག ལྷ་ཁང་གི་མདུན་གྱི་གཡས་གཡོན་ན་སྤང་ཁུག་བལ་སྟན་བཏིངས་
འདྲ་གཉིས་ཡོད། ལྷ་ཁང་གི་གཡས་གྱི་ལུང་ཁུགས་སུ་མ་འགོག་མོའི་སྦྲ་
ཕུབ་ཤུལ་མཐོང་ཐུབ། ལྷ་ཁང་གི་གཡས་ཀྱི་བྲག་སྦལ་བ་འདྲ་བའི་རྩེ་རུ་
ཚབ་ཚ་དགོན་པ་ལྷང་ངེར་མངོན་འདུག དེར་བརྟེན་ངེད་ཅག་རྟོག་དཔྱོད་
ཚན་ཆུང་གི་ཞིབ་འཇུག་མི་སྣ་ཚོས་ས་དེ་གའི་གནའ་དུས་ཀྱི་སའི་ཆགས་རིམ་
དང་མཁས་པའི་བཞེད་པ་དག་བསྡུར་ནས་དཔྱད་པ་བཏང་བ་ན་ས་སྐྱིད་
སོས་ཡག་གི་ཁ་མདོའི་གེ་སར་ལྷ་ཁང་དེ་ནི་གླིང་གེ་སར་རྒྱལ་པོའི་འཁྲུངས་
ཡུལ་ཡིན་པ་ཁས་མ་བླངས་ས་མི་འགྲོ་ལ། དེར་རྒྱབ་རྟེན་གྱི་ལུང་དང་ངོ་
མཚར་བའི་ས་བབ་སོགས་གང་གི་ཆ་ནས་ཤིན་ཏུ་མཐུན་འདུག་པ་དང་།
ཡིན་ནའང་ཕྱིས་སུ་གེ་སར་དགུང་ལོ་བརྒྱད་ཀྱི་ཐོག་མ་བུ་གཉིས་ལ་ཨ་ཁུ་ཁྲོ་
ཐུང་གིས་མནར་གཅོད་བཏང་བའི་དབང་གིས་རྨ་སྨད་གཡུ་ལུང་སུམ་མདོར་
གནས་ཆགས་པའང་སུས་ཀྱང་བསྙོན་དུ་མེད་པ་ཞིག་གོ་ཞེས་པའི་སྡོམ་ཚིག་
བོར་རོ། །
དེ་ནས་ངེད་ཅག་གེ་སར་རྟོག་དཔྱོད་ཚན་ཆུང་གི་ཞིབ་འཇུག་པ་ཚོས་
ཉིན་ཕྱེད་ཙམ་ལ་ཚབ་ཚ་དགོན་པ་དང་གེ་སར་ལྷ་ཁང་གི་གནས་ཤུལ་
འགངས་ཆེན་དག་ལ་རྟོག་དཔྱོད་གང་ནུས་བགྱིས་རྗེས། དགོང་མོ་དཔལ་
རྒྱལ་སྤྲུལ་སྐུའི་ཤག་ཏུ་ཞག་སྡོད་བྱས། ཁོང་རྣམས་ཀྱིས་ངེད་ཅག་ལ་མགྲོན་
བཀུར་བླ་ལྷག་བགྱིས་པར་མ་ཟད། གླིང་གེ་སར་མཆོག་གི་སྐྱེས་རབས་ལོ་
རྒྱུས་མང་པོ་གསུངས་བྱུང་། ལོ་རྒྱུས་གནས་ཚུལ་མང་པོ་དེ་དག་གིས་ངེད་
རྣམས་ཀྱི་བློ་མིག་ཅིག་ཅར་དུ་ཕྲོགས་ལ། ངེད་ཅག་གི་རྟོག་དཔྱོད་ཞིབ་
175



འཇུག་བྱེད་ཡུལ་གཙོ་བོ་ཡང་གླིང་གེ་སར་མཆོག་གི་འཁྲུངས་ཡུལ་ཡིན་པར་
བརྟེན། ཁོང་གིས་ཀྱང་ངེད་རྣམས་ཀྱི་བསམ་ཚུལ་ཤེས་ཤིང་དེའི་ཕྱོགས་ལ་
ཉན་འདོད་ཆེ་བ་རྟོགས་པས། རྣམ་ཤེས་བསྒྲིམས་ནས་ཡང་བསྐྱར་ངེད་
རྣམས་ལ་གསུང་རྒྱུར། ཉིན་ཞིག་འགོག་མོ་ཡལ་ག་མཛེས་ལྡན་མཚོ་ཁར་
སྐྱོ་སངས་ལ་སོང་བ་དང་། ཉིན་དེར་མཚོ་ནི་དྭངས་ཤིང་བསིལ་ལ། དལ་
བུར་རྒྱུ་བའི་རླབས་ཕྲེང་གི་ལྷུང་སྒྲ་དང་། སྤང་ལྗོངས་སུ་མེ་ཏོག་སྣ་ཚོགས་
ཚར་དུ་དངར་བས་དང་པོ་ཁོ་མོ་དེར་ཉམས་མཚར། བར་དུ་ཀླུ་ཡུལ་ཡིད་
ལ་དྲན་ཞིང་། ཀླུ་ཡུལ་གྱི་ལོངས་སྤྱོད་དང་། ཕ་མ་སོགས་ཉེ་འབྲེལ་ཡིད་
ངོར་མཐོང་བ་བཞིན་བྱུང་བའི་རྐྱེན་གྱིས། ཀླུ་ལ་འབོད་པའི་སྐྱོ་གླུ་ཆུ་བོ་
དལ་འབབ་ཀྱི་རྟ་ལ་དྲངས་ཏེ་བླངས་འདུག་པའི་སྐབས་སུ། དེ་མ་ཐག་ཡབ་
ཀླུ་རྒྱལ་གཙུག་ན་རིན་ཆེན་མི་སྔོན་རྟ་སྔོན་ཅན་དུ་སྤྲུལ་ཏེ་མཚོ་ནང་ནས་
ཡར་བུ་མོའི་དྲུང་དུ་བྱུང་སྟེ། བུ་མོ་སྡུག་བསྔལ་མ་ཆེ། ང་དང་བླ་མས་མ་
དགོངས་པ་མིན། ང་ཡང་ཁྱོད་ལ་སེམས་འཕྲེང་ཆེ་བ་ལས་བརྗེད་པ་ག་ལ་
སྲིད་དེ། འོན་ཀྱང་ལོ་རྒྱུས་ཀྱི་ཁ་ཏ་འདི་འདྲ་ཞིག་ཡོད་ཅེས་གསུང་རྒྱུར།
སེམས་མ་སྐྱོ་སྙིང་གི་བུ་མོ་ཡིན། །ཁྱོད་འགོག་ནས་གླིང་ཡུལ་འགྲོ་དགོས་པ། །
སྐྱེ་བ་སྔོན་མས་བསྐོས་པ་རེད། །ངའི་ནོར་བུ་དགོས་འདོད་བསམ་འཕེལ་
འདིར། །ཅི་མཁོ་བའི་ལོངས་སྤྱོད་འདོད་དགུ་འབྱུང་། །ཆུམས་ངེས་པའི་སྲས་
ཤིག་མ་བྱུང་བར། །འདི་ཁྱོད་ཀྱི་ལུས་དང་འབྲལ་མེད་གྱིས། །ཞེས་གསུངས་ཏེ་
ནོར་བུ་བྱིན་ནས་ཆུར་ཐིམ་སོང་། དེར་བུ་མོ་ཁོའང་ལུས་བདེ་དྲོད་དང་།
སེམས་རིག་པ་དྭངས་གསལ་གྱིས་གང་སྣང་ཐམས་ཅད་བློས་ཟིལ་གྱིས་གནོན་
ནུས་པའི་བདེ་སྟོང་གི་ངང་དུ་འབྱམས་ཀླས་སུ་གཉིད་དུ་སོང་བའི་མནལ་
ལམ་དུ། སྤྲིན་དཀར་པོ་ཞིག་ལྷོ་ནུབ་ཕྱོགས་ནས་ཚུར་བྱུང་སྟེ་རང་གི་ཐད་
176



དུ་བསླེབས་པ་ལས། བླ་མ་ཨོ་རྒྱན་པདྨ་དེས་གསེར་གྱི་རྡོ་རྗེ་རྩེ་ལྔ་བ་ཞིག་
ཁོ་མོའི་སྤྱི་བོར་བཞག་སྟེ། གསུང་ཚངས་དབྱངས་ཀྱི་ལུང་བསྟན་འདི་འདྲ་
ཞིག་གནང་བར་གདའ་འོ། །
ཀྱི། ཉོན་ཅིག་བུ་མོ་སྐལ་བ་ལྡན། །
བླ་མ་ཡིད་དམ་མཁའ་འགྲོ་གསུམ། །
ཤེས་ན་རིག་པའི་རང་རྩལ་ཡིན། །
བདེ་དང་སྡུག་བསྔལ་བཏང་སྙོམས་གསུམ། །
གོ་ན་སྟོང་བའི་རང་སྣང་ཡིན། །
དེ་ནས་འདྲ་མ་ཨེ་འདྲ་གདའ། །
སྡུག་བསྔལ་འཁོར་བའི་རྒྱ་མཚོ་འདི། །
སྒྲོལ་བའི་དེད་དཔོན་ཡོད་པ་ན། །
ཐར་ལམ་བགྲོད་ལ་དཀའ་བ་མེད། །
འདིར་སྣང་བདེན་མེད་སྒྱུ་མ་ལ། །
གདམས་པའི་སྙིང་སྟོབས་ཡོད་པ་ན། །
ཅི་བྱས་དམ་པའི་ལྷ་ཆོས་ཡིན། །
ཁྱོད་བུ་མོ་ཕ་དང་བྲལ་ཕྱིན་ནས། །
ང་དང་སྐད་ཅིག་འབྲལ་བ་མེད། །
ཅི་བསམ་བློ་དེ་ཆོས་ཉིད་ཡིན། །
ཅི་བྱས་ཕྱིན་དྲུག་སྤྱོད་པར་སོང་། །
དེ་སྟེ་སང་གི་ཉི་མ་ལ། །
གླང་ལོ་ནག་ཟླའི་ཡར་ཚེས་བརྒྱད། །
དུས་ཆེན་ཚེས་བཟང་མགོ་འཛོམས་ལ། །
177



རྒྱལ་སྲས་མི་མིན་འཕྲུལ་གྱི་བུ། །
ལྷུམས་སུ་ཞུགས་པའི་དུས་ལ་བབ། །
ཞེས་གསུངས་པ་དང་མཉམ་དུ། བུ་མོ་མནལ་ལས་སད། ལུས་བདེ་
བས་ཁྱབ་སྟེ་རྨི་ལམ་དེ་རྣམས་ཉམས་མཚར་སྙམ། བླ་མ་པདྨ་འབྱུང་གནས་
ལ་སྔར་མེད་པའི་གུས་འདུད་སྐྱེས་ཤིང་མཆི་མ་འཁྲུག་པའི་ངང་དུ་གནས་སོ། །
དེར་ནག་པ་ཟླ་བའི་ཚེས་བརྒྱད་ཀྱི་ནུབ་མོར་ཡབ་སེང་བློན་དང་ལྷན་དུ་
གཟིམས་པའི་རྨི་ལམ་དུ། མི་སེར་པོ་གསེར་གྱི་གོ་ཁྲབ་ཅན་མཛེས་ཤིང་
ཡིད་དུ་འོང་བ་ཞིག་བྱུང་སྟེ་བརྩེ་དུང་འབྲལ་མི་ཕོད་པ་ལྟ་བུའི་དགའ་བདེ་
བཅས་རང་དང་ལྷན་དུ་ཉལ་བར་རྨིས། ཐོ་རངས་ཁར་སྔར་བླ་མས་རང་གི་
མགོ་ཐོག་ཏུ་བཞག་པའི་རྡོ་རྗེ་དང་འདྲ་བའི་གསེར་གྱི་རྡོ་རྗེ་རྩེ་ལྔ་བ་འོད་
ཟེར་དང༌། འཇའ་འོད། མེ་ཟིལ་དང་བཅས་ལྟར་མི་བཟོད་པ་ཞིག་རང་
གི་སྤྱི་བོར་ཐིམ་པས་ལུས་བདེ་དྲོད་འཁྱིལ་གྱིས་སོང་བ་རྨིས་ཏེ་མནལ་སད་
པར་ལུས་སེམས་སྔར་མེད་དགའ་བདེས་ཁྱབ་ཅིང༌། ཞག་དུ་མའི་བར་ཐ་
མལ་གྱི་ཟས་གོས་ལ་ལྟོས་པ་མེད་པར་གྱུར་པ་ཞིག་བྱུང་ངོ༌། །
སྐབས་དེར་གསེར་གྱི་གོ་ཁྲབ་ཅན་ལ་གཉན་ཆེན་གེར་མཛོ་དང་། སྐུ་
མ་སང་ནོར་བུ་དགྲ་འདུལ་བཅས་དགྲ་ལྷ་ཝེར་མ་རྣམས་ཉི་མ་དང་འོད་ཟེར་
གྱི་ཚུལ་དུ་འབྲལ་བ་མེད་པར། ཀླུ་མོའི་ལྷུམས་གཞལ་ཡས་ཁང་དུ་བྱིན་གྱིས་
བརླབས་ཏེ་ཟླ་དགུ་དང་ཞག་བརྒྱད་ཀྱི་བར་ལ་ལྷུན་གྲུབ་མཉམ་པ་ཆེན་པོའི་
ཏིང་ངེ་འཛིན་གྱི་ཟག་མེད་ཀྱི་བདེ་བ་ལ་རོལ་ཏེ་བཞུགས་སོ། །དེའི་ཚེ་མ་
འགོག་མོ་དང་། རྗེ་ཡི་མགུལ་ལྷ་བཅུ་གསུམ། བོད་སྐྱོང་བརྟན་མ་བཅུ་
གཉིས། གཙང་རིས་ཀྱི་དཔལ་མགོན་སོགས་ལ་ལས་དངོས་དང་། ལ་ལས་
རྒྱུད་ནས་ཉིན་མཚན་དུས་དྲུག་ཏུ་སྲུང་ཞིང་བསྐྱབས་ཏེ། སྦྲ་ཆུང་དེ་རུ་
73



འགའ་ཞིག་གིས་མཚན་མོར་གླུ་ལེན་ཐོས། ལ་ལས་མཚན་མུན་པའི་ནང་
ནས་ཀྱང་སྦྲ་སེ་ཁོ་ནར་སྒྲིབ་པ་མེད་པ་མཐོང་། དེར་ཞལ་དཀར་གྱིས་
འགོག་མོའི་སྦྲ་ནང་གི་རིན་པོ་ཆེའི་ཁྲི་སྟེང་དུ་གསེར་གྱི་རྡོ་རྗེ་འབར་བ་ཞིག་
ལ་གུ་རུས་རབ་གནས་མཛད་བཞིན་པ་རྨིས་པ་དང་། དེའི་མཚུངས་སུ་སྤྱི་
དཔོན་སོགས་ལའང་ཕལ་ཆེར་མཐུན་སྣང་དུ་གྲུབ་པའི་ངོ་མཚར་བའི་རྨི་
ལྟས་ཁྱད་པར་ཅན་དུ་མ་བྱུང་བ་སྟེ། ཁྲོ་ཐུང་གི་མཇིང་པར་ཤིང་ཕུང་ཞིག་
སྐྱེས། དེ་ལ་འབྲས་བུ་དང་མེ་ཏོག་མང་པོས་དུད་ཅིང་ལྗིད་ཀྱིས་ལྡང་མི་
ནུས་པ་དང་། སྟག་རོང་གི་ཁྱིམ་ན་དུག་གི་མེ་ཏོག་འདབ་མ་སྟོང་དང་ལྡན་
པ་ཞིག་ལ་ནོར་བུའི་ཆར་བབས་པས་གླིང་སྟོད་སྨད་བར་གསུམ་ཁེངས་པ་
སོགས་སྣ་ཚོགས་ཤིག་རྨིས་སོ། །སྔ་མ་ལ་ཡིད་མི་བདེ་ཙམ་ཡོད་རུང་། ཕྱི་
མ་ནི་ཨ་བརྟན་འཚར་བ་ལ་དཔྱད་པས། ཨ་བརྟན་དུག་གི་མེ་ཏོག་ཅེས་
གྲགས་སོ། །སྔ་མ་དེ་ཇི་བཞིན་དཔྱད་མ་ཐུབ་པར་སྣང་ཡང༌། དོན་ལ་ཁྲོ་
ཐུང་གི་དྲན་འཕྲུལ་བསམ་པ་ངན་པ་སྣ་ཚོགས་ཀྱི་སྦྱོར་བ་ཇོ་རུའི་གྲོགས་སུ་
འགྱུར་བའི་ལྟས་སུ་ཤར་བའོ། །དེ་ནས་སྟག་ལོ་རྒྱལ་ཟླ་བའི་ཚེས་བཅོ་ལྔའི་
ཉིན། མ་འགོག་མོ་དེ་སྔར་དང་མི་འདྲ་བར་ལུས་ཤིང་བལ་གྱི་འདབ་མ་
ལྟར་བདེ་ཡང་ལྷོད་འབོལ་དུ་སོང་ཞིང༌། ཕྱི་ནང་གསལ་སྒྲིབ་ལ་ཐོགས་པ་
མེད་པའི་སྣང་བ་ཞིག་བྱུང་ལ། ཉི་མ་ཤར་བ་དང་ལྷན་དུ་རང་གི་སྤྱི་གཙུག་
ནས་འོད་དཀར་པོ་ཟླ་བ་ཤར་བ་ལྟ་བུས་དྲངས་ཏེ། དུང་མི་དཀར་པོ་ཁྱུང་
གི་མགོ་བོ་ཅན། དར་མདུང་དཀར་པོ་འཛིན་པ་ཞིག་ཐོལ་གྱིས་བྱུང་སྟེ།
ང་མ་ཁྱོད་ཀྱི་བུ་སྐལ་དང་པོ་ཡིན། །གཟུགས་རགས་པའི་འགྲོ་དོན་ང་ལ་མེད། །
མགོ་རྨོག་དཀར་སྟེང་གི་སྲུང་མ་ཡིན། །འཁོར་ནི་དར་འཕྲུའི་ཁྱུང་ཐུལ་འཁོར། །
མཆོད་ན་མར་གསུམ་ཟས་ཀྱིས་མཆོད། །ཕུ་བོ་དུང་ཁྱུང་དཀར་པོ་ཡིན། །
179



སྐྱེས་བུའི་ལུས་དང་འབྲལ་མེད་ཡིན། །ཟེར་ནས་བར་སྣང་དུ་འཇའ་འོད་
འཁྱུག་གེར་བཞུགས་པར་གདའ་འོ། །དུས་དེར་མའི་ཁོག་ནས་ལྷ་ཕྲུག་བུ་ཏོག་
དཀར་པོ་དེས་མི་ཡུལ་ལ་གསུང་འབྱོན་པའི་ཐོག་མ་ལ་མགུར་གླུ་འདི་འདྲ་
ཞིག་བཞེངས་པར་གདའ་འོ། ། །
གླུ་རྒྱབ་རྟེན་རྒྱལ་བ་རིགས་ལྔས་མཛོད། །
གླུ་སྣ་མ་དང་མཁའ་འགྲོས་དྲོངས། །
བླ་མ་ཡི་དམ་མཁའ་འགྲོ་གསུམ། །
མི་འབྲལ་བདེ་ཆེན་འཁོར་ལོར་བཞུགས། །
ས་འདི་ཚོའི་ས་ངོ་མ་ཤེས་ན། །
དྲིན་མ་ཡི་ལུས་ཀྱི་རྩ་འཁོར་ནས། །
སྙིང་ཁ་ཆོས་ཀྱི་འཁོར་ལོ་རེད། །
ཡུལ་རྒྱ་ཆེན་དག་པའི་གནས་ཡུལ་ན། །
གྲོགས་བཟང་པོ་དཔའ་བོ་མཁའ་འགྲོ་རེད། །
ང་དང་ང་ངོ་མ་ཤེས་ན། །
ལྷ་བུ་ཐོས་པ་དགའ་བ་ལ། །
འཛམ་གླིང་མི་ཡི་ཉི་མ་ཡིན། །
གར་འགྲོ་རང་དབང་ཐོབ་ནས་ཡོད། །
དེ་སྟེ་ཉོན་དང་འདྲ་མ་ཡོད། ། །
ལྷོ་གཡུ་འབྲུག་རྩལ་གྲུབ་རང་འཁོར་ལ། །
དགུང་སྟོང་ལམ་འབྲུག་སྒྲས་བཀང་ན་བསམ། །
སྤྲིན་དཀར་པོས་བར་སྣང་མ་བརྒྱན་ན། །
འབྲུག་གཅེར་ལང་ཐན་གྱི་སྣ་འདྲེན་ཡིན། །
130



སེང་དཀར་མོ་སྟོབས་ཀྱི་འཁོར་ལོ་དེས། །
གཅན་རི་དྭགས་རྩལ་གྱིས་མནན་ན་བསམ། །
གངས་དཀར་པོས་རི་བོ་མ་གཡོགས་ན། }
སེང་ཐང་འཁྱམས་ཁྱི་དང་ནོར་ངེས་ཟེར། །
ང་ལྷ་ཕྲུག་ལྷ་ནས་བསྐོས་ལེ་ལ། །
ལྷོ་འཛམ་གླིང་དབང་དུ་བསྡུས་ན་བསམ། །
སྟོབས་མངའ་ཐང་བློན་གྱིས་མ་བརྒྱན་ན། །
དཔོན་ཁེར་འཁྱར་སྤྲང་ཕྲུག་ཟེར་ནས་བརྙས། །
ཞེས་མགུར་འདི་ཕུལ་བ་དང་། མ་ཡི་གསང་གནས་ནས་ཁྱེའུ་ལོ་གསུམ་
ལོན་པ་ཙམ་ལྟ་བས་ཆོག་མི་ཤེས་པ་སྤྱན་མིག་ཁྲ་ཅེ་རེར་ཡོད་པ་ཞིག་མ་ལ་
ཟུག་རྔུ་སོགས་ཅི་ཡང་མེད་པར་པང་དུ་ཐོན་པ་དང་། དེ་མ་ཐག་གུ་རུ་
པད་མ་འབྱུང་གནས་ཀྱིས་དབང་བསྐུར། ཚེ་ཆུ་རྐང་མར་གྱི་ཚུལ་དུ་བྱིན།
ལུས་མི་འཇིག་པ་རྡོ་རྗེའི་གོ་བསྒོས། ཀླུ་གཙུག་ནས་བདུད་རྩི་དྲངས། སྦོམ་
རས་རོ་བརྒྱའི་ཞལ་ཟས་དྲངས། གཉན་རྗེ་གེར་མཛོས་དར་ཁྲ་བོས་སྐུ་ལུས་
གཡོགས་ཏེ་ན་བཟའ་ཕུལ། ཡང་དེའི་རྗེས་སུ་འོད་སྔོན་པོ་ཟླུམ་འཁྱིལ་སྒོ་ང་
འདྲ་བ་ཞིག་གི་ནང་ནས་ཁྱེའུ་མི་ལུས་སྦྲུལ་གྱི་མགོ་བོ་ཅན་ཞིག་སྙིང་ཁ་ནས་
ཐོན་ཏེ། མ་ལ་འདི་སྐད་ཟེར། ང་དྲིན་མ་ལོའི་བུ་སྐལ་གསུམ་པ་ཡིན། །
ལུས་རགས་པའི་འགྲོ་དོན་ང་ལ་མེད། །རྒྱབ་ཁྲབ་དཀར་སྟེང་གི་སྲུང་མ་ཡིན། །
ནུ་བོ་ཀླུ་སྦྲུལ་འོད་ཆུང་ཡིན། །འཁོར་ནི་ཁྲུབ་ཀྱི་རྒྱབ་དར་འཁོར། །མཆོད་ན་
དཀར་གསུམ་ཕུད་ཀྱིས་མཆོད། །མི་འབྲལ་སྐྱེས་བུའི་ལུས་ལྷ་ཡིན། །ཟེར་ནས་
ཁྲ་གྱི་ལེར་ནམ་མཁའ་ལ་བཞུགས། ཡང་ལྟེ་བ་ནས་འཇའ་ཟེར་གྱི་སྣ་ལ་བུ་
མོ་དཀར་ཞིང་མཛེས་པ་བྱ་རྒོད་ཀྱི་ཐུལ་བ་གྱོན་པ་ཞིག་བྱུང་སྟེ། ང་མ་ཁྱོད་
181



ཀྱི་བུ་སྐལ་བཞི་བ་ཡིན། །གཟུགས་རགས་པའི་ཕུང་བོ་ང་ལ་མེད། །རྟ་འདོ་
བར་འཁོར་བའི་དགྲ་ལྷ་སྟེ། །སྲིང་ལྕམ་ཐ་ལེ་འོད་དཀར་ཡིན། །མཆོད་ན་
གསེར་སྐྱེམས་གཡུ་ཡིས་མཆོད། །འཁོར་ནི་འདོ་རྗེ་ཅང་ཤེས་ཀྱི། །རྣ་རྩེའི་རྒོད་
ཀྱི་ཐུལ་ཕྲན་འཁོར། །གསལ་བྱེད་སྒྲོན་མེའི་སོ་བ་སྟེ། །མི་འབྲལ་སྐྱེས་བུའི་
ཡུལ་ལྷ་ཡིན། །ཞེས་གསུངས་ཏེ་བར་སྣང་དུ་བཞུགས། དེའི་ཚེ་བླ་མ་པདྨ་
འབྱུང་གནས་ཀྱིས་བཀྲ་ཤིས་སྨོན་ལམ་བདེན་ཚིག་བརྗོད་པའི་མགུར་གླུ་འདི་
གསུངས་སོ། །
ན་མོ་གུ་མཉྩ་ཤྲི་ཡེ།
ལྷ་ཕྲུག་མི་རུ་འཕོས་པ་འདི། །
བརྩེ་ཆེན་འཇིག་རྟེན་དབང་ཕྱུག་དང༌། །
ཐོག་མེད་མཁྱེན་རབ་འཇམ་དཔལ་དབྱངས། །
མཐུ་སྟོབས་གསང་བའི་བདག་པོ་སྟེ། །
རང་བྱུང་ཐུགས་དང་དབྱེར་མེད་དེ། །
མཚོན་བྱེད་ནོར་བུའི་ཕྲེང་བ་དང་། །
མེ་ལོང་སྲིད་པའི་འོད་ཁྱིམ་དང་། །
ཤེལ་དཀར་རྡོ་རྗེ་རྩེ་ལྔ་གསུམ། །
ལྷུན་གྲུབ་སྐུ་ཡི་རྒྱན་དུ་འཛོམས། །
འཛམ་གླིང་བདེ་བའི་བཀྲ་ཤིས་ཤོག།
སྐུ་ཡི་འགྲོ་དོན་མཛད་པ་ལ། །
སྨོན་ལོག་བདུད་ཀྱི་སྐྱོན་དགུ་ཡོད། །
འབྱུང་བ་མེ་ཡིས་མི་ཚུགས་པའི། །
མེ་ལྷ་རྒྱ་སྟག་དམར་པོ་དང་། །
|82



ཡང་སྤྲུལ་ཝེར་མ་སྟག་མོ་སྦྲུལ། །
ཆུ་ཁམས་རླུང་ལྷ་གཡུ་འབྲུག་དང་། །
ཡང་སྤྲུལ་ཝེར་མ་གསེར་གྱི་ཉ། །
རྫོང་ཆེན་བཞི་དང་རྫོང་ཕྲན་བརྒྱད། །
བཅུ་གཉིས་རྫོང་གི་སྒོ་མོ་དེ། །
རྫུ་འཕྲུལ་སྐྱེས་བུས་འབྱེད་པར་ཤོག །
མཐའ་ནོར་བོད་དུ་དྲངས་པར་ཤོག །
བདུད་སྡེ་ལྷ་འབངས་འགྱུར་བར་ཤོག །
འཛམ་གླིང་བདེ་བའི་བཀྲ་ཤིས་ཤོག །
སྐྱེས་བུས་འགྲོ་དོན་མཐར་ཕྱིན་ཚེ། །
སྨོན་ལམ་ཐེབས་པའི་བློན་གསུམ་བཅས། །
ཤེལ་བྲག་གཏེར་སྒོ་གོང་མ་ནས། །
ལུས་མ་སྤངས་རིགས་འཛིན་ཚོགས་གྲོལ་ཤོག །
འཛམ་གླིང་བདེ་བའི་བཀྲ་ཤིས་ཤོག །
མ་འོངས་བསྐལ་པ་ཐ་མའི་བར། །
ཆོས་མཐུན་སྒྲུབ་པའི་ནོར་ལྷ་ཤོག །
ཅི་བསམ་འགྲུབ་པའི་ནོར་བུ་ཤོག །
པདྨ་ང་ཡི་སྤྲུལ་བ་འདི། །
སྤྲུལ་དང་སྤྲུལ་གཞིར་དབྱེར་མེད་ཀྱང་། །
འགྲོ་དོན་སྤྲུལ་བ་ཆེ་བར་ཤོག །
ཅི་བཏབ་སྨོན་ལམ་འགྲུབ་པར་ཤོག །
འཛམ་གླིང་བདེ་བའི་བཀྲ་ཤིས་ཤོག །
183



ཅེས་གསུངས་པ་དང་། ལྷ་རྣམས་ཀྱིས་རོལ་མོའི་སྒྲ་སྒྲོག མེ་ཏོག་གི་
ཆར་ཕབ། འཇའ་འོད་ཀྱི་གུར་ཕུབ་སྟེ། གུ་རུས་ལྷ་བུའི་མཚན་ལ་འཛམ་
གླིང་སྐྱེས་མཆོག་གེ་སར་ཞེས་གསོལ་ཏེ་རེ་ཞིག་ཡ་མཚན་དང་ངོ་མཚར་བའི་
སྣང་བ་ཀུན་གསང་བའི་རྒྱས་བཏབ་སྟེ་བཞུགས་པར་གདའོ། །
དེའི་ཚེ་བདུད་རིགས་ཡོངས་ཀྱི་བླ་སྲོག་ལྕགས་ཀྱི་བྱ་ཁྲ་སྤུན་གསུམ་
དེས་རི་རབ་ཀྱི་ཁོང་གསེང་ན་ཚང་བཅས། སྐབས་རེར་ས་གཞི་གཡོ་ནུས་པ་
ཙམ་གྱི་ཆེན་པོ་དང་། སྐབས་རེར་མཐེ་བོང་ཙམ་དུ་གྱུར་ཏེ་ནག་པོ་བདུད་
ཀྱི་སྲོག་གི་རྟེན་ཕུར་བྱེད་པ། ཉིན་རེ་བཞིན་འཛམ་གླིང་ཉུལ་ཞིང༌། ཆོས་
མཛད་ཀྱི་སྐབས་སུ་དཀར་ཕྱོགས་ཀྱི་དགྲ་ལྷ་ཝེར་མ་རྣམས་ཀྱིས་བར་སྣང་དུ་
བཀུག་ནས་གར་ཡང་འབྲོ་དབང་མེད་པར་གྱུར་ཏེ་ལྡིང་སྐོར་བྱེད་བཞིན་
ཡོད་པ་ན། སྐྱེས་བུས་འདུལ་བའི་དུས་ལ་བབ་པར་མཁྱེན་ནས། དེ་མ་
ཐོག་མདའ་གཞུ་སྤྲུལ་བའི་ངང་ནས་བཀོད་དེ་ནམ་མཁར་འཕངས་པས་བྱ་
རོག་གསུམ་ཐང་དུ་ལྷུང་བྱུང་བ་དང༌། སྐུ་གཅེར་བུར་བྲག་སྟེང་དུ་བཞུགས་
པས། རྡོ་ངོར་བྱིས་པ་ལོ་གསུམ་ཙམ་གྱི་བརླ་དང་ཚང་རའི་རྗེས་ད་ལྟ་
དངོས་སུ་མཐོང་རྒྱུ་ཡོད། དེར་ཞག་གཅིག་ཞག་ངོ་མ་ལོན་གོང་གནམ་གྱི་
བྱ་ནག་སྤུན་གསུམ་བཏུལ་ཟེར་བར་གྲགས་སོ། །ཉིན་དེར་རྟ་འབྲི་མཛོ་མོ་
ལུག་བཅས་བཞི་བོ་ལ་རྟེའུ། བེའུ། རྟོལ་བོ། ལུ་གུ་བཅས་བཞི་དུས་
གཅིག་ཏུ་བྱུང༌། ཉིན་དེར་ནམ་མཁའ་ནས་འབྲུག་གྲགས། མེ་ཏོག་གི་
ཆར་བབས། འཇའ་ཚོན་གྱི་གུར་ཕུབ་པ་སོགས་ངོ་མཚར་བའི་ལྟས་མང་པོ་
བྱུང་ཞིང༌། ལྷག་པར་དུ་འགོག་མོའི་སྦྲ་ཐོག་ཏུ་འཇའ་སྤྲིན་གྱི་སྣེ་ཐམས་ཅད་
ཐུག་ནས་ཡོད་པ་ན། རྒྱ་བཟའི་ཡིད་ལ་ཐེ་ཚོམ་ཞིག་སྐྱེས་ཏེ་འགོག་མོའི་
རྩར་ལྟ་བར་འོངས་པས། འགོག་མོའི་པང་དུ་བུ་ཡིད་དུ་འོང་བ་ཞིག་
184



འཁྲུངས་འདུག་པར། མོའི་ཡིད་ལ་དགའ་སྡུག་གི་བློ་ཐེ་ཚོམ་ཅན་སྐྱེས་
ནའང་། ད་འདི་ཞལ་དཀར་གྱི་རྩར་ཁུར་འགྲོ་ཞེས་རྒྱ་བཟས་ཁུར་ནས་ཕྱིན་
པར། འགོག་མོ་ཡང་རྗེས་བཞིན་སོང་། དེར་ཞལ་དཀར་གྱིས་བུ་དེ་མཐོང་
བ་དང་དགའ་ཚོར་ཚད་མེད་པ་མཛད་ནས་ཅི་རེད་གསུངས་པ་དང་། རྒྱ་
བཟས་འགོག་མོ་ལ་བུ་འདི་སྐྱེས་འདུག ཕན་བྱེད་གནོད་བྱེད་ཅི་འོང་ནི་མི་
ཤེས་ཟེར་བ་དང་། བུ་དེ་ཞལ་ལུས་པང་དུ་བླངས་ཏེ། ཨ་རེ་དགའ། ད་
ང་ཡི་བསམ་པ་འགྲུབ་པ་ཡིན། ནུ་བོ་འདིའི་འཕྲིན་ལས་ཐམས་ཅད་མཐར་
ཕྱིན་པར་གྱུར་ཅིག འདི་དེ་རིང་སྐྱེས་པ་ལ་ལོ་གསུམ་གྱི་ཚད་ཙམ་རྫོགས་
ཚར། སྨུག་པོ་ལྡོང་གི་རྒྱུད་པ་ལ། དེ་སྔ་མི་མིན་འཕྲུལ་གྱི་བྱ། སེང་
དཀར་མོའི་ནུ་ཞོ་བླུད། རྒོད་ཐང་དཀར་གྱི་གཤོག་པས་རུམ་པ་མང་པོ་བྱུང་
བ་ཡིན། དེ་ལྟར་འདིའང་ཁྱུང་སྒོ་ངའི་ནང་ནས་རྩལ་དྲུག་རྫོགས་པ་ཞིག་
འདུག་པས། ངེད་སྤུན་གཉིས་ཀྱིས་ཅི་བྱས་ལམ་དུ་མི་འགྲོ་བའི་དོགས་པ་མི་
འདུག དེར་མ་ཟད། བུ་སྤུན་གཉིས་འགྲིག་དགྲ་ཡི་ཐོ་བ། རྒོད་མ་གཉིས་
འགྲིག་ཕྱུག་གི་རུ་མ། ཆུང་མ་གཉིས་འགྲིག་ཁ་ལྕེའི་གཞི་མ་ཟེར་བ་དེ་ཡིན།
ད་འདི་ལ་ད་ལྟ་ནས་རན་པའི་གོས་ཤིག་དང་དཀར་གསུམ་གྱི་ཟས་གཙང་
མས་ཞལ་གསོ་དགོས་གསུངས་ནས། དབུ་ཐོད་གཏུགས་ཏེ་བཞག་པ་ན།།
ཁོས་རྒྱ་ཚ་ལ་དགའ་བའི་རྣམ་འགྱུར་ཚད་མེད་མཛད་དེ་ཇོར་སེ་བཞུགས་
པས། རྒྱུ་ཚས་ངའི་ནུ་བོ་འདི་ལ་རེ་ཞིག་བར་ཇོ་རུ་བཏགས་པས་ཆོག་
གསུངས་ཏེ། དཀར་གསུམ་གྱི་ཟས་དང༌། འཇམ་ལ་བདེ་བའི་དར་གོས་
ལུས་ལ་རན་པ་ཞིག་ཕུལ་ནས་ཐུགས་བདེ་བར་མཛད། འགོག་མོ་ལ་ཁྱོད་
ཀྱིས་འདི་ཉར་ཚགས་དམ་པོ་གྱིས། འདིར་སུས་ཀྱང་བར་ཆད་མི་ནུས་པའི་
མཚན་ལྟས་གསལ་བོ་འདུག ང་ཡི་རྨི་ལམ་ཡང་བཟང་བྱུང་། དེ་སྟེ་སྤྱི་
195



དཔོན་དང་གྲོས་ཤིག་བྱེད་དགོས། ལུགས་སྲོལ་ལྟར་ན་བཙས་སྟོན་གླུ་བྲོ་
སོགས་གླིང་སྤྱི་ནས་བྱེད་དགོས་ལ། གླིང་སྟོད་སྨད་བར་གསུམ་གྱི་དཔོན་
རྒྱུད་གསུམ་ལ་བུ་ཞིག་བྱུང་ཕྱིན་བཙས་སྟོན་མ་བྱས་པ་གཅིག་ཀྱང་མེད་
ནའང་། འདི་གཞན་དང་མི་འདྲ་བས་དུས་བབ་དང་བསྟུན་པ་ལས་ཡུལ་
ལུགས་སུ་བྱེད་རྒྱུ་མེད་པ་འདྲ། བུ་མོ་ཁྱོད་ཀྱིས་ཀྱང་མི་ཡུལ་དུ་འོང་བའི་
དོན་གོ་ཆོད་པ་ཡིན། རྨི་ལམ་སོགས་འདི་དགོས་ཞེས་དམིགས་གསལ་བྱུང་
ན་ང་ལ་ཤོད་ཤོག་གསུངས་ཏེ་ཕྱིར་བསྐྱལ། དེར་ཞག་གཉིས་ཀྱི་ནུབ་མོ་ཁྲོ་
ཐུང་གིས་རྨི་ལམ་ལོག་པ་མང་པོ་རྨིས་ཤིང་། འགོག་མོ་ལ་སྲས་ཤིག་འཁྲུངས་
པའི་ལོ་རྒྱུས་ཀྱང་ཐོས་པས། བསམ་མནོ་གཏོང་བཞིན་བློ་མི་བདེ་བར་ཡོད་
ཅིང༌། ཞལ་དཀར་ཡང་སྤྱི་དཔོན་གྱི་དྲུང་དུ་གཡོག་པོ་མི་དར་སྟག་ལུ་དང་
བཅས་དཔོན་གཡོག་གཉིས་ཀ་ཕེབས་ནས། ཁོང་རྣམས་གྱིས་ལྷན་དུ་ཕྱི་
ནང་གི་འགལ་གནད་སོགས་ལ་བཀའ་གྲོས་ཞིབ་པར་མཛད་དེ་ཐུགས་དགྱེས་
པའི་ངང་ནས་ཕྱིར་ཕེབས་པར་གདའ་འོ། །ཞེས་བློ་ངོ་ནས་དཔེ་ཆ་བཀླགས་
པ་ལྟར་གསལ་ཞིང་དག་པ་ཞིག་གསུངས་པ་དེ་ནི་གེ་སར་འཁྲུངས་ཡུལ་སྐོར་
གྱི་མཁས་པའི་གསུང་སྒྲོས་དང་མཐུན་ཞིང་ཁྱད་མ་མཆིས་པ་ཞིག་ཡིན་ནོ། །
ངེད་ཅག་གིས་ལོ་རྒྱུས་དང་འབྲེལ་བའི་གཏམ་རྒྱུད་འདིར་ཉན་རྗེས་
ཡིད་ལ་ད་ཐེངས་འདིར་ཡོང་བ་ནི་དོན་དང་ལྡན་པ་ཞིག་དང་། བླ་མ་
དཔལ་རྒྱལ་ལགས་ལ་མཇལ་ནས་གསུང་ངོ་མ་ཉན་ཐུབ་པའི་སྐལ་བ་ལྡན་པ་
འདི་ནི་སྔོན་ལས་ཤིག་རེད་དོ་སྙམ་ལ། ཁོང་གི་བློ་རིག་དང་ཤེས་བྱ་སོགས་
ཀྱིས་ངེད་ཅག་གི་ཡིད་ཀྱི་དད་པའི་སྤུ་ལོང་ལང་ལོང་དུ་གཡོ་བར་བཅུག་
གོ །གང་ལྟར་ཀྱང་སྲིད་པའི་ཁ་དཔེར་ཡིད་ལ་འཛིན་རྒྱུའི་ཚིག་ཅིག རུམ་ལ་
འཇུག་རྒྱུའི་བྲོ་ཞིག་ཟེར་བ་ལྟར། ཡོང་སྒོ་མི་དམན་པ་ཞིག་འབྱོར་ཞིང་། ཡོང་
]3t



དོན་ཡང་ཡིད་བཞིན་དུ་འགྲུབ་བྱུང་བ་ལགས། ཕྱི་ཉིན་ནམ་ལངས་ཤིང་ཁྲི་
གདུགས་ཉི་མའི་འོད་ཟེར་རི་གསུམ་གྱི་རྩེར་ཕོག་པའི་དུས་སུ་ངེད་ཅག་ཕྱིར་
ལམ་ལ་ཆས། དཔལ་རྒྱལ་སྤྲུལ་སྐུས་ངེད་རྣམས་ལ་བཀྲ་ཤིས་བདེ་ལེགས་
ཡོང་བའི་སྨོན་འདུན་ཞུ་བ་དང་ཆབས་ཅིག་རབ་དཀར་ལྷ་རྫས་རེ་སྐེར་
བསྐོན་ནས་རྫོངས་པ་གང་ལེགས་ཤིག་བགྱིས་པ་ཡིན་ནོ། །
གཉིས།
གླིང་གེ་སར་གྱི་སེང་འབྲུག་སྟག་རྩེ་ཕོ་བྲང་།
དེ་ཡང་སེང་འབྲུག་སྟག་རྩེ་ཕོ་བྲང་ནི་གླིང་རྗེ་གེ་སར་རྒྱལ་པོས་ཁྲ་མོ་
གླིང་གི་རྒྱལ་པོའི་གསེར་ཁྲི་མཐོན་པོར་དབང་མ་བསྒྱུར་པའི་སྔོན་ལ་གསར་
བཞེངས་གནང་པའི་རྒྱལ་པོའི་ཕོ་བྲང་ཞིག་ཡིན། མགོ་ལོག་དར་ལག་རྫོང་
གི་ཁྲ་གླིང་དགོན་པའི་དགོན་བདག་མཁས་པའི་དབང་པོ་སྤྲུལ་སྐུ་བསྟན་
པའི་ཉི་མ་ལགས་ཀྱིས་བརྩམས་པའི《སེང་འབྲུག་སྟག་རྩེ་ཕོ་བྲང་གི་ལོ་རྒྱུས》
ཞེས་པ་ལས། དེ་ཡང་ཇོ་རུ་དགུང་ལོ་བདུན་གྱི་ཐོག་ཨོ་རྒྱན་པད་མའི་ལུང་
བསྟན་ལ། ས་བཟང་བོ་རྨ་ཡུལ་པད་མའི་ལུང༌། དུས་བཟང་བོ་ཤིང་སྤྲེལ་
ཡར་ཚེས་ལ། ཞེས་པའི་དོན་བཞིན། སྤྱི་ལོ1044ལོར་ཇོ་རུས་རྫུ་འཕྲུལ་
གྱིས་སྟོད་ནས་སེང་འབྲུག་སྟག་རྩེ་ བར་ནས་རྒོད་ཚང་ཁ་གཡེར། སྨད་
ནས་ཇ་མཁར་རིང་མོ་རྣམས་བརྩིགས་ཏེ་ཕྱི་ནང་མེད་པར་ཡོངས་སུ་གྲུབ་
ཅེས་བཀོད་ཡོད་ལ། དེ་ལ་སེང་འབྲུག་སྟག་རྩེ་ཟེར་དོན་ནི་རྫུ་འཕྲུལ་གྱིས་
སེང་གེའི་ཕྲུ་གུ་མང་པོ་ལ་རྡོ་བཀལ་ནས་བརྩིགས་ཏེ་གཉན་ཆེན་སྟག་ལྷས་
ཁང་ཐོག་བཀབ་པས་སེང་ཕྲུག་སྟག་རྩེ་ཞེས་བཏགས་པ་ཡིན་ཀྱང་། ཕྱིས་
སུ་སྐད་ཟུར་ཆག་ནས་སེང་འབྲུག་སྟག་རྩེ་ཞེས་འརྗོད་པ་འདྲ་ཞེས་གསུངས་
187



སོ། །སྒྲུང་དཔེ་རྙིང་པ《ཧོར་གླིང་གཡུལ་འགྱེད》དང《འཁྲུངས་གླིང་མེ་ཏོག་
ར་བ》ལ་སོགས་ལས་ཀྱང་། རྨ་ས་བཟུང་དར་དཀར་གྱི་མདུད་པ་ཞེས་
པའང་། གཡོན་ནས་དར་ཆུ་དང༌། གཡས་ནས་ས་ནག་གི་ཆུ་གཉིས་
མདུན་དུ་དར་དཀར་གྱི་མདུད་པ་བསྣོལ་བ་ལྟར་གསེར་ལྡན་རྨ་ཀླུང་ཕྱུག་
མོར་འབབ་པ་ལས་རྨ་ས་བཟུང་དར་གྱི་མདུད་པ་ཞེས་བརྗོད་པ་འབྲེལ་
ཆགས་ཤིང་དོན་ལ་ཡང་དེ་ལྟར་གནས་སོ། །གངས་ཅན་མཁས་པའི་དབང་
བོ་དམུ་དགེ་བསམ་གཏན་མཆོག་གི《གླིང་སེང་ཆེན་གྱི་བྱུང་བ་མདོར་
བསྡུས》ཞེས་པའི་དཔྱད་རྩོམ་ལས། ཁྲ་གླིང་དགོན་གྱི་ཐག་ཉེ་སར་རྒྱུ་དོར་
གྱི་ས་ནག་ལུང་མདོ་ན་གེ་སར་གྱི་མཁར་ཤུལ་ཡོད། རྨ་སྨད་གཡུ་ལུང་སུམ་
མདོ་ཟེར་བའི་ས་དེ་དེ་རེད། མགོ་ལོག་གི་གླིང་བླ་མ་ཆོས་རྡོར་ཡང་གླིང་གི་
རྒྱུད་པ་ཡིན་གཤིས་གླིང་བླ་མ་ཞེས་འབོད་ཅེས་པའི་གསུང་འདི་དག་ཚད་
མར་འཛིན་རིགས་སོ། །ཞེས་སེང་འབྲུག་སྟག་རྩེ་ཕོ་བྲང་གི་གནས་ཡུལ་
གསལ་བོར་བསྟན་ཡོད་ཅིང་གླིང་བླ་མ་ཆོས་རྡོར་ནི་གླིང་གི་རྒྱུད་པ་དངོས་
ཡིན་པ་ཡང་རང་གི་ལྟ་བ་རྣམ་དག་བརྗོད་ཡོད། གོང་ཞུས་སྒྲུང་དཔེ་ཚད་
ལྡན་ཅན་དང་མཁས་པ་རྣམས་ཀྱི་གསུང་ལས་བསྟན་པའི་རྒྱུ་དར་གྱི་ས་ནག་
ལུང་མདོ་ཞེས་པ་དེ་ད་ལྟའི་ས་བཅད་ཀྱི་ངོས་འཛིན་ལྟར་ན། མགོ་ལོག་
ཁུལ་དར་ལག་རྫོང་གི་ཁོངས་སུ་གཏོགས་ཤིང་། དེ་ཡང་དར་ལག་རྫོང་
ཐོག་ནས་ཆས་ན་ལེ་བར་བཅོ་ལྔ་ཙམ་དང་ཁྲ་གླིང་དགོན་པ་ནས་ཆས་ན་ལེ་
བར་བཅུ་ཙམ་གྱི་ས་ན་ཕོ་བྲང་སེང་འབྲུག་སྟག་རྩེའི་ཤུལ་གསལ་བོར་ཡོད་
པ་མཐོང་ཐུབ། གནས་མཆོག་དེ་ནི་གནམ་འཁོར་ལོ་རྩིབས་བརྒྱད་ཚང་
ཞིང་ས་པད་མ་འདབས་བརྒྱད་རང་བྱུང་དུ་གྲུབ་པའི་གནས་འགངས་ཆེན་
ཁྱད་པར་ཅན་ཞིག་ཡིན་པ་ས་དཔྱད་རྒན་པོ་རྣམས་ཀྱིས་ཀྱང་གསུངས་ཡོད།
188



དོན་དངོས་ལའང་གནས་ཤུལ་དེའི་རྟག་བརྟན་གྱི་རྒྱབ་རི་དང་བརྗིད་ལྡན་
གྱི་མདུན་རི་སྟག་རྒོད་ཚང་ནས་བུད་འདྲའི་གཡས་རི་དང་གཡོན་རི་བཅས་
པ་ནམ་མཁའི་ལྷ་ཡིས་དངོས་སུ་བཀོད་པ་ལྟར་ངོ་མཚར་སྟོང་གིས་བརྒྱན་
འདུག དབྱར་གསུམ་དུས་བཟང་གི་སྐབས་སུ་གནས་དེར་ཆོས་ན་གོས་སྔོན་
གདན་ཏུ་བཏང་འདྲའི་མཐའ་ཡས་རྩྭ་ཐང་ཆེན་པོ་མཆིས་ཤིང་། ཡུལ་
ཕྱོགས་ཐམས་ཅད་མཛེས་སྡུག་ཡིད་དུ་འོང་བའི་རི་སྐྱེས་མེ་ཏོག་སྣ་བརྒྱ་ཁྲ་
ཆིལ་ལེ་སྔོ་ལྡེམ་མེ་སེར་ལམ་མེ་བཞད་ཡོད་པ་དང་། བྱ་དང་བྱེའུ་སྣ་
ཚོགས་སྐྱིད་པའི་གཤོག་འགྱུར་གྱི་གར་ལ་རོལ་ཞིང་རྟ་ནོར་ལུག་གསུམ་གྱི་
རྐང་བཞི་ཕྱུགས་རིགས་མ་ལུས་པ་གང་བཟང་གང་ཞིམ་གྱི་རྩྭ་དང་རྩི་ཏོག་ཅི་
དགར་ལོངས་སུ་སྤྱོད་བཞིན་མཆིས། ཡན་ལག་བརྒྱད་ལྡན་གྱི་དར་ཆུ་རིང་
མོ་ལྷིང་འཇགས་ཀྱི་ངང་ནས་དབང་ཕྱོགས་རྨ་ཀླུང་ཡུལ་ལ་འབབ་བཞིན་
ཡོད་ལ། འབྱོར་ཕྱུག་ལྡན་པའི་འབྲོག་པ་མ་ལུས་པའི་ལུས་ལ་སྤུས་བཟང་གི་
གོས་དང་ཚ་རུས་བརྒྱན་ཏེ་རང་རང་ལ་བགོས་པའི་ལས་ལ་བརྩོན་བཞིན་
འདུག བདེ་སྐྱིད་ཕུན་སུམ་ཚོགས་པའི་ཡུལ་ཁམས་འདི་སྐྱེ་བོ་སུས་མཐོང་ན་
བསྔགས་བརྗོད་ཚིག་གསུམ་མི་བྱེད་པའམ་སྨོན་པ་ངག་ལས་མི་ཤོར་པ་
གཅིག་ཀྱང་མེད་ཅེས་འཆད་ཆོག དེ་འདྲའི་མཛེས་སྡུག་མཆོག་ཏུ་གྱུར་བའི་སྙིང་
དབུས་སུ་གླིང་རྗེ་གེ་སར་རྒྱལ་པོའི་ཕོ་བྲང་སེང་འབྲུག་སྟག་རྩེ་མངོན་པར་
ཆགས་འདུག གནའ་སྒྲུང་མང་པོ་ལས། གླིང་དཀར་སྟོད་ཀྱི་ས་ཆ་དེ། །འབྲུག་
ལྷང་ལྷང་ནོར་བུའི་གདན་སྟེང་། །སྐད་ལྷང་ལྷང་ཁུ་བྱུག་གྲག་ས། །ཞེ་ལྷང་
ལྷང་ཅོ་ག་འགྱུར་ས། །བདེ་མཆོག་ནོར་བུའི་ཕོ་བྲང་། །གྲུ་བཞི་ས་ཡི་ཐིག་ལེ་
དེར། །ཞེས་བསྔགས་བརྗོད་ཡིད་དུ་འོང་བ་བཀོད་ཡོད་པ་འདི་དང་གཉིས་
སུ་མ་མཆིས་སོ། །གསར་དུ་བཞེངས་པའི་སེང་འབྲུག་སྟག་རྩེ་ཕོ་བྲང་དེ་ཁྲ་
189



གླིང་དགོན་པའི་སྤྲུལ་སྐུ་བསྟན་པའི་ཉི་མ་ལགས་ཀྱིས་གོང་རིམ་པས་ཆོག་
མཆན་གནང་བ་ལྟར། སྤྱི་ལོ1991ལོར་སྔར་གྱི་མཁར་ཤུལ་དུ་སེང་འབྲུག་
སྟག་རྩེ་ཕོ་བྲང་གསར་བཞེངས་ཀྱི་འགོ་བརྩམས་པ་ཡིན། ཡིན་ན་ཡང་ལས་
རིགས་ཅི་ཞིག་ཡིན་རུང་འགོ་འཛིན་པ་སླ་ཞིང་མཇུག་བསྒྲུབ་རྒྱུ་ཤིན་ཏུ་དཀའ་
མོ་འདུག དེ་བས་ཕོ་བྲང་གསར་བཞེངས་ཀྱི་སྐབས་སུ་མ་དངུལ་གྱི་དཀའ་ཁག་
དང་བཟོ་སྐྲུན་རྒྱུ་ཆའི་དཀའ་ཁག་ལག་ཤེས་པའི་དཀའ་ངལ་བཅས་མང་པོར་
ཐུག་ཀྱང་སྤྲུལ་སྐུ་བསྟན་པའི་ཉི་མ་མཆོག་གིས་དཀའ་བ་བརྒྱ་ཕྲག་རྒྱབ་ཏུ་
བསྐྱུར་ནས་སྟོད་དབུས་ཚང་དང་སྨད་རྒྱ་ནག་ལ་ཐེངས་མང་བརྒྱུགས་ཏེ་མ་
དངུལ་ས་ཡ་གཅིག་ཡས་མས་བཙལ་ཞིང་བཟོ་སྐྲུན་རྒྱུ་ཆ་དང་ལྷ་བཟོ་བ་
སོགས་གང་ལེགས་མ་སྒྲིག་ལྷུན་གྱིས་གྲུབ་པ་ལྟར་རྙེད་ཅིང་། ཁྱད་པར་དུ་
བྱམས་སེམས་ཅན་གྱི་དད་ལྡན་མང་ཚོགས་ཀྱི་ལྷག་བསམ་གྱིས་རྒྱབ་རོགས་
བསམ་གྱིས་མི་ཁྱབ་པར་བརྟེན་ནས། སྤྱི་ལོ1996ལོར་ཉིས་ཐོག་ཅན་གྱི་སེང་
འབྲུག་སྟག་རྩེ་ཕོ་བྲང་དངོས་སུ་བཞེངས་གྲུབ་ཅིང་འགྲུབ་སྟོན་ཡང་རྒྱ་ཆེན་
པོར་མཛད། །ཧོར་ཟླ་བཅུ་བའི་འགྲུབ་སྟོན་གྱི་སྟེང་ལ་ཁོ་བོ་ཡང་རྒྱལ་ཡོངས་
གེ་སར་སྒྲུང་བྱ་བའི་འགོ་ཁྲིད་ཚན་ཆུང་གི་ལས་འཛིན་པ་འཇམ་དཔལ་རྒྱ་
མཚོ་དང་དབྱང་ཨུན་ཧོང་གཉིས་དང་མགོ་ལོག་བོད་རིགས་རང་སྐྱོང་ཁུལ་
གྱི་འགོ་བ་འགའ་དང་ལྷན་དུ་སོང་བ་ལགས། གསར་དུ་བཞེངས་པའི་ཕོ་
བྲང་གི་ནང་རྟེན་ལ་དཀྱིལ་དབུས་སུ་རྒྱུ་ཟངས་སེར་ལས་གྲུབ་པའི་གེ་སར་
རྒྱལ་པོའི་གཙོ་སྐུ་དང་གཡས་གཡོན་དུ་རྒྱ་ཚ་ཞལ་དཀར་དང་འདན་མ་བྱང་
ཁྲ་གཉིས་ཀྱི་སྐུ་བཞེངས་ཡོད། མདུན་གྱི་གཡས་གཡོན་དུ་སེང་ལྕམ་འབྲུག་
མོ་དང་ནེའུ་ཆུང་གཉིས་ཀྱི་སྐུ་བཞེངས་འདུག ད་དུང་ཤར་ནུབ་གཡས་
གཡོན་གཉིས་སུ་གླིང་གི་དཔའ་རྟུལ་སུམ་ཅུའི་འབག་སྐུ་གསོན་ཉམས་ལྡན་
[9)



པ་རིམ་པ་ལྟར་བསྒྲིགས་ཡོད། ཕོ་བྲང་གི་ལྡེབས་རིས་ལ་ལྷ་ཚངས་པ་དཀར་
པོ་དང་ཨ་ནེ་གོང་སྨན་རྒྱལ་མོ། གླིང་གི་དགྲ་བླ་ཝེར་མ་བཅུ་གསུམ་བཅས་
བཀོད་ཡོད། ཕོ་བྲང་གི་ཉིས་ཐོག་གི་སྟེང་དུ་སློབ་དཔོན་པད་མ་འབྱུང་
གནས་ཀྱི་སྐུ་མཐོང་ན་ཡིད་དགའ་བ་ཞིག་བཞེངས་འདུག ཕོ་བྲང་ར་ནང་གི་
གཡས་ཕྱོགས་སུ་ཁང་གསར་འགའ་བསྐྲུན་ཡོད། དེའི་ནང་དུ་གེ་སར་རྒྱལ་
པོ་དང་དཔའ་རྟུལ་སུམ་ཅུ་བཅས་ཀྱི་ཤུལ་རྟེན་རིན་ཐང་ཅན་མང་པོ་དང་
གླིང་སྒྲུང་གསར་བ་མང་པོ་ཞིག་བཤམས་ཡོད། དེའི་ནང་དུ་བདག་གིས་
བརྩམས་པའི་གླེགས་བམ་དང་དག་སྒྲིག་བགྱིས་པའི་སྒྲུང་དཔེ་འགའ་ཡང་
བཞག་འདུག སྤྲུལ་སྐུ་བསྟན་པའི་ཉི་མ་མཆོག་གིས་གསུངས་པ་ལྟར་ན། ད་
དུང་སེང་འབྲུག་སྟག་རྩེ་ཕོ་བྲང་ཡོངས་སུ་བཞེངས་ཚར་མེད་ལ་རིན་ཐང་ཆེ་
བའི་གེ་སར་གྱི་ཤུལ་རྟེན་གྱི་རིགས་ཚང་མ་བཤམས་མེད་གསུངས། ས་དེའི་
ལུགས་སྲོལ་ལྟར་ན། ལོ་རེའི་གླང་ཟླ་བའམ་ས་ག་ཟླ་བའི་ཚེས་བཅུ་ཉིན་གླིང་
རྗེ་གེ་སར་རྒྱལ་པོའི་འཁྲུངས་སྐར་ལ་རྗེས་དྲན་བགྱི་བའི་ཉི་མར་ཐག་བཅད་
ཡོད་པ་བཞིན། ཉིན་དེར་ཡུལ་དེའི་མང་ཚོགས་རྣམས་གྱི་ལུས་ལ་དུས་སྟོན་
གྱི་ཤོམ་ལུས་བརྒྱན་ཏེ་མ་བོས་རང་ཤུགས་སུ་འཛོམས་ཤིང་། ཚང་མས་ལྷན་
དུ་སེང་འབྲུག་སྟག་རྩེ་ཕོ་བྲང་གི་མདུན་གྱི་བསང་ཁྲི་ཆེན་པོའི་སྟེང་དུ་འཛམ་
གླིང་སྤྱི་བསང་གཏོང་བ་དང༌། དེ་ཡང་བསང་དུ་སྤྲིན་དཀར་འཁྲིགས་
འཁྲིགས། རླུང་རྟ་ཁ་བ་འབབ་འབབ། བསང་འབོད་འབྲུག་སྟོང་ལྡིར་
ལྡིར་དང་ཆབས་ཅིག སྟག་ཕྲུག་ནགས་ནས་བུད་འདྲའི་ཕོ་གསར་རྣམས་ཀྱིས་
ལྷ་རྟ་རྐྱང་རྒོད་གཡེར་བ་དང་མཚུངས་པའི་རྟ་མཆོག་དག་ལ་ཞོན་ནས་སྐུ་
རྩལ་འགྲན་པ་དང་ཁྲི་གདུགས་ཉི་མ་ཡུན་གྱིས་ལྷོད་ལ་བབས་པ་ན་གླུ་ལེན་
གར་རྩེའི་དཔལ་ལ་རོལ་བཞིན་མཆིས་ཞེས་གསུངས་སོ། །འོ་ན་གླིང་རྗེ་གེ་
19]



སར་རྒྱལ་པོའི་འཁྲུངས་ཡུལ་ཁམས་སྡེ་དགེའི་ཨ་ཕྱུག་རྩྭ་ཐང་གི་ཚབ་ཚ་
དགོན་པའི་ལོགས་སུ་ཡོད་པའི་གེ་སར་ལྷ་ཁང་དེ་ཡིན་ན་མགོ་ལོག་དར་
ལག་ས་ཁུལ་འདིར་ཅི་ལྟར་ཕེབས་པ་ཡིན་ནམ། ཞེས་ངེད་ཅག་གིས་བླ་མ་
བསྟན་ཉི་ལ་དྲིས་པ་ན། ཁོང་གིས་བསམ་བློ་ཞིག་བཏང་སྟེ་གསུང་རྒྱུར།
སྤྱིར་གེ་སར་གྱི་འཁྲུངས་ས་དེ་ཁམས་སྡེ་དགེའི་ས་སྐྱིད་སོས་ཡག་གི་ཁ་
མདོའམ་ཨ་ཕྱུག་རྩྭ་ཐང་དེ་ཡིན་པ་སྔོན་བྱོན་མཁས་པ་རྣམས་ཀྱིས་ཀྱང་
གསལ་བོར་བསྟན་ཡོད་པ་ཁས་མ་བླངས་ན་མི་ཆོག་མོད། འོན་ཏེ་གེ་སར་
རྒྱལ་པོ་དགུང་ལོ་བདུན་བརྒྱད་ཀྱི་སྐབས་སུ་ཁོང་གི་ཨ་ཁུ་ཁྲོ་ཐུང་གིས་གེ་
སར་གྱི་བློ་རིག་དང་རྫུ་འཕྲུལ་སྣ་ཚོགས་བསྟན་པར་ཕྲག་དོག་སྐྱེས་ནས་
བསྒྲལ་པར་འདོད་ནས་གྲ་སྒྲིག་ཐེངས་མང་བྱས་ཀྱང་མཐའ་མར་སྤུན་མཆེད་
རྒྱ་ཚ་སོགས་ཀྱིས་ཤེས་ནས་སྔོན་འགོག་བྱས་ཤིང་། དེར་གླིང་དཀར་ལྷ་སྡེ་
ཐམས་ཅད་འདུས་ནས་མོ་བ་ལ་མོ་དང་རྩིས་པ་ལ་རྩིས་འདེབས་སུ་བཅུག་
སྟེ་རྨ་སྨད་གཡུ་ལུང་སུམ་མདོར་སྤྲུགས་པར་འཐད་པ་བྱུང་པ་ན། ཇོ་རུ་མ་
བུ་གཉི་གར་རྨ་ཆེན་སྤོམ་ར་བསུ་མ་སླེབས་ཏེ་ཡོ་བྱད་ཐམས་ཅད་གདན་
དྲངས་ནས་གནས་འདིར་ཕེབས་པར་ཁས་མ་བླངས་ནའང་མི་ཆོག ཅེས་
གསུངས་པས་ན་གེ་སར་རྒྱལ་པོ་གནས་འདིར་ཇི་ལྟར་ཕེབས་པ་རགས་རམ་
ཙམ་ངེད་ཅག་གིས་རྒྱུས་ལོན་བྱུང༌། འདི་ཕྱོགས་ལ་མཁས་དབང་དམུ་དགེ་
བསམ་གཏན་ལགས་ཀྱིས་ཀྱང༌། དེ་ནས་ཇོ་རུ་ཅུང་ཟད་ལག་ཆགས་པའི་
སྐབས་སུ། གླིང་སྡེའི་དཔོན་པོ་ཁྲོ་ཐུང་གིས་ཇོ་རུ་བློ་རིག་ཅན་ཞིག་ཡིན་པ་
མཐོང་སྟེ། འདི་ཆེར་སྐྱེས་ན་དཔོན་ས་འཕྲོག་ཉེན་ཡོད་སྙམ་ནས། འགོག་
མོ་འདྲེ་རེད་ཟེར་ནས། འགོག་མོ་མ་བུ་གཉིས་རྨ་སྨད་གཡུ་ལུང་སུམ་མདོར་
རྒྱང་འཕུད་བཏང་། ཞེས་གསུང་པ་བླ་མ་བསྟན་ཉི་ལགས་གྱི་གསུང་དང་
192



གཅིག་མཚུངས་ཡིན། ད་དུང་སུམ་པ་ཡེ་ཤེས་དཔལ་འབྱོར་གྱི་གསུང་དང་
བྲག་སྒོམ་པའི《མདོ་སྨད་ཆོས་འབྱུང》ལས་ཀྱང་འདི་ཕྱོགས་སུ་དཔྱད་གཏམ་
བརྗོད་པའང་གོང་གི་ལྟ་བ་དང་ཕལ་ཆེར་མཐུན་ཡོད། 《བོད་མིའུ་གདོང་
དྲུག་གི་རུས་མཛོད་མེ་ཏོག་སྐྱེད་ཚལ》ལས་ཀྱང་། གླིང་བར་བ་འདིའི་མི་
རིགས་ཤིག་ལ་པད་མ་ཚེ་བརྟན་ཟེར་བ་དེ་མགོ་ལོག་ཡུལ་དུ་འཁྱར་འོངས་
ནས། མགོ་ལོག་འབུམ་ཡག་གི་ནང་འཁོར་ཕྱག་མཛོད་པ་བྱས་ནས་བསྡད་
པར། རྗེས་ནས་ཁྱིམ་ཐབས་བཟུང་ནས་བུ་དང་འཁོར་མང་བ་དང་། ཁོ་
རང་ཡང་དཔའ་རྩལ་ཆེ་བ་ཞིག་ཡིན་པར། མགོ་ལོག་ཁག་གསུམ་གླིང་དང་
བཞི། མ་ཚད་རྗེ་དང་འདྲ་འདྲ་ཡིན། ཚད་ན་རྗེ་ཡི་ལྷག་པ་ཡིན། ཟེར་
བ་དེ་བྱུང་། ཞེས་བཀོད་པ་ལས་ཀྱང་གླིང་གི་རུས་རྒྱུད་དེ་རྨ་རྒྱལ་སྤོམ་རའི་
ཁོར་ཡུག་ཏུ་མཆེད་ཡོད་པ་ཡང་གསལ་བོར་ཤེས་ཐུབ།
སྤྱི་ལོ2006ལོའི་དབྱར་ཟླ་བདུན་པར་ཁོ་བོས་ཞིང་ཆེན་གེ་སར་སྒྲུང་
ཞིབ་འཇུག་ཁང་གི་ཞིབ་འཇུག་པ་རྣམས་ཁྲིད་ནས་ཀན་ལྷོ་བོད་རིགས་རང་
སྐྱོང་ཁུལ་དང་རྔ་བ་བོད་རིགས་རང་སྐྱོང་ཁུལ། མགོ་ལོག་བོད་རིགས་རང་
སྐྱོང་ཁུལ་བཅས་སུ་གེ་སར་རྒྱལ་པོའི་ཤུལ་རྟེན་གྱི་སྐོར་ལ་རྟོག་དཔྱོད་ཞིབ་
འཇུག་བྱེད་པར་ཆས། སྐབས་འདིར་ཡང་བསམ་གཟས་ནས་སེང་འབྲུག་
སྟག་རྩེ་ཕོ་བྲང་ལ་མཇལ་སྐོར་དུ་སོང་། ད་ལྟ་ངེད་ཅག་གི་མིག་གི་སྤྱོད་
ཡུལ་དུ་གྱུར་པའི་སེང་འབྲུག་སྟག་རྩེ་ཕོ་བྲང་ནི་བགྲང་བྱ་བཅུ་སྔོན་གྱི་སེང་
འབྲུག་སྟག་རྩེ་ཕོ་བྲང་དང་གཏན་ནས་མི་འདྲ། གནམ་ས་བླ་འོག་གི་འགྱུར་
ལྡོག་བྱུང་ཡོད་ཅེས་བརྗོད་ན་ཅི་མི་ཆོག སྔོན་ན་ཕོ་བྲང་གཙོ་བོ་གཅིག་མ་
གཏོགས་བཞེངས་མེད་མོད། འོན་ཏེ་ད་ལྟ་ཕོ་བྲང་མཛེས་ཤིང་སྡུག་ལ་
བརྗིད་ཉམས་ལྡན་པ་གསུམ་གསར་བཞེངས་གནང་ཡོད་དེ། དཀྱིལ་དབུས་
193



ཀྱི་ཕོ་བྲང་ནི་སེང་འབྲུག་སྟག་རྩེ་ཕོ་བྲང་ཡིན་ལ། དེའི་ནང་རྟེན་གཙོ་བོ་ནི་
གླིང་གི་གེ་སར་རྒྱལ་པོ་དང་དཔའ་རྟུལ་སུམ་ཅུ། སེང་ལྕམ་འབྲུག་མོ་ནེའུ་
ཆུང་བཅས་ཀྱི་ཟངས་སྐུ་དང་འབག་སྐུ་ཡིན་པ་དང་། གཡས་ཀྱི་ཕོ་བྲང་ནི་
ཤམ་ཧ་ལའི་ཕོ་བྲང་ཡིན་ལ། དེའི་ནང་རྟེན་གཙོ་བོ་ནི་རིགས་ལྡན་དྲག་
པོའི་འཁོར་ལོ་ཅན་གཙོ་སྐུའི་གཡས་གཡོན་ན་རིགས་ལྡན་ཉེར་ལྔ་དང་ཆོས་
རྒྱལ་བདུན་གྱི་ཙན་དན་དཀར་བོའི་ཤིང་བརྐོས་ཀྱི་སྐུ་ལ་གསེར་ཆུ་བྱུགས་པ་
བཞེངས་ཡོད། གཡོན་གྱི་ཕོ་བྲང་ནི་གེ་སར་རྒྱལ་པོའི་དངོས་རྫས་འགྲེམས་
སྟོན་ཁང་ཡིན་ལ། དེའི་ནང་རྟེན་གཙོ་བོ་ལ་གནའ་རབས་གླིང་གི་སྐབས་
སུ་བཀོལ་མྱོང་བའི་མདའ་མདུང་གྲི་གསུམ་དང་ཟངས་སྡིག་པ་མ་སོགས་
དང༌། ད་དུང་གླིང་འདན་མའི་སྐུ་སྐྱེ་གླིང་བླ་མ་རིན་ཆེན་ཆོས་ཀྱི་རྡོ་རྗེ་
ཁང་ལུང་སྒྲུབ་ཕུག་ཏུ་བཞུགས་སྐབས་དཔའ་མོ་ཨ་སྟག་ལྷ་མོས་ཕུལ་པའི་རྡོ་
རྗེ་ཡིན་ཟེར་བ་ཞིག་དང་སྤྱི་དཔོན་རྒྱལ་པོའི་མཁར་ཤུལ་ནས་རྙེད་པའི་
ལྕགས་འཇོར་ཞིག་ཀྱང་བཤམས་ཡོད། ལྷོ་ཡི་བདེ་ཆེན་ཕོ་བྲང་ནང་གི་རྟེན་
གཙོ་བོ་ནི་རིགས་གསུམ་མགོན་པོའི་སྐུ་དང་གེ་སར་ཞི་བ་རྡོ་རྗེ་ཚེ་རྒྱལ།
ཆོས་དཔེ་བཀའ་འགྱུར་བསྟན་འགྱུར་དང་སྒྲུང་དཔེ་གསར་རྙིང་མང་པོ་རིམ་
པ་རིམ་པར་བརྩིགས་ཡོད། ནུབ་ཀྱི་བསམ་འགྲུབ་ཕོ་བྲང་གི་རྟེན་གཙོ་བོ་
ནི་དུས་གསུམ་སངས་རྒྱས་ཀྱི་སྐུ་དང་གནས་རྟེན་བཅུ་དྲུག གུ་རུ་མཚན་
བརྒྱད་བཅས་ཀྱི་སྐུ་བཞེངས་ཡོད། བྱང་གི་སྐལ་བཟང་ཕོ་བྲང་གི་ནང་རྟེན་
གཙོ་བོ་ནི་རྒྱ་ནག་ལི་མ་གེ་སར་རྒྱལ་པོའི་སྐུ་དང་དཔའ་རྟུལ་བརྒྱད་ཅུའི་སྐུ་
བཞེངས་ཡོད། ད་དུང་ཚོན་མདངས་རྣམ་པར་བཀྲ་བའི་བཀྲ་ཤིས་རྟགས་
བརྒྱད་དང་མཐུན་པ་སྤུན་བཞི་ལ་སོགས་པའི་ལྡེབས་རིས་དང་ཐང་ག་མང་
པོ་དང་། ཁྱད་པར་དུ་རིག་ལྡན་དྲག་པོས་ཆོས་འཁོར་བསྐོར་བའི་རྟེན་
194



འབྲེལ་གྱི་ལྡེབས་རིས་བཅས་གསར་དུ་བཀོད་ཡོད་པར་མ་ཟད། ཕོ་བྲང་གི་
སྒོ་ཆེན་ཡང་གསར་བཞེངས་མཛད་ཡོད་ལ་ར་བའི་ནང་ཡང་མེ་ཏོག་ལྡུམ་ར་
ཞིག་དང་ཁྱད་མ་མཆིས། ར་བའི་གཡས་གཡོན་དུའང་རྒྱུད་སྤུས་ལྡན་པའི་
ཁང་གསར་མང་པོ་བཞེངས་འདུག ངེད་ཅག་གི་ཡིད་སེམས་དེ་ཕོ་བྲང་གི་
ཕྱིའི་བཀོད་པ་དང་ནང་གི་རྟེན་གསུམ་གྱིས་བཀུག་སྟེ་རེ་ཞིག་ཁ་བྲལ་མ་
འདོད་ཀྱང་དུས་ཚོད་ཀྱི་དབང་གིས་མ་བྲལ་ན་མི་ཆོག་པས། མཇུག་མཐར་
ཕོ་བྲང་གི་མདུན་གྱི་རྩྭ་ཐང་སྟེང་དུ་བདག་གཞི་མགྲོན་ཐམས་ཅད་ལྷན་དུ་
འདུས་ནས་རང་ཞིང་གི་ན་གཞོན་སྒྲུང་བ་སྙིང་བོ་ཚེ་རིང་གིས་གེ་སར་རྒྱལ་
པོའི་དབྱངས་རྟ་ཁྲོམ་ཆེན་ཟིལ་གནོན་ལ་བཀུག་ནས་བཀྲ་ཤིས་པའི་སྒྲུང་གླུ་
སྙན་མོ་ཞིག་བླངས་ཚར་རྗེས་ལམ་ལ་ཆས། ཕོ་བྲང་གི་གཞི་འཛིན་པ་བླ་གྲྭ་
ཡོངས་དང་མཇལ་བ་པ་རྣམས་ཀྱིས་རབ་དཀར་ལྷ་རྫས་མཐོན་པོར་བཏེགས་
ནས་སྐྱེལ་མ་གང་ལེགས་བྱས་སོ། །
དཔྱད་གཞིའི་ཡིག་ཆ།
1. 《སེང་འབྲུག་སྟག་རྩེ་ཕོ་བྲང་གི་ལོ་རྒྱུས》
2. 《ཧོར་གླིང་དཡུལ་འགྱེད》
3.《འཁྲུངས་གླིང་མེ་ཏོག་ར་བ》
4. 《གླིང་སེང་ཆེན་གྱི་བྱུང་བ་མདོར་བསྡུས》
5. 《མདོ་སྨད་ཆོས་འབྱུང》
6. 《བོད་མིའུ་གདོང་དྲུག་གི་རུས་མཛོད་མེ་ཏོག་སྐྱེད་ཚལ》
195



གསུམ།
ལྷ་སའི་བར་མ་རིའི་གེ་སར་གྱི་ལྷ་ཁང་།
དེ་ཡང་ལྷ་ལྡན་གྲོང་ཁྱེར་གྱི་རིགས་གསུམ་མགོན་པོའི་གནས་འགངས་
ཆེན་གསུམ་གྱི་ཡ་གྱལ་འཇམ་པའི་དབྱངས་ཀྱི་བཞུགས་གནས་ཏེ། བར་མ་
རིའམ་བོང་མ་རི་ནི་ཕྱག་ན་རྡོ་རྗེའི་གནས་ཡུལ་ལྷ་སའི་ལྕགས་པོ་རིའི་ནུབ་
བྱང་གི་རི་སྣེ་དང་ཉེ་པར ལྷ་སའི་ཀུན་བདེ་གླིང་གི་རྒྱབ་ཕྱོགས་ཀྱི་ལྷ་ཁང་
དེར་ཆས་ན་མཇལ་ཐུབ་པ་ལགས། མིང་ལ་བར་མ་རི་ཞེས་པའི་དོན་ནི་
སྤྱན་རས་གཟིགས་ཀྱི་གནས་ཏེ་རྩེ་པོ་ཏཱ་ལ་དང་ལྕགས་པོ་རི་གཉིས་ཀྱི་བར་
ན་ཆགས་འདུག་པས་བར་མ་རི་ཞེས་འབོད་པ་ཡིན་པར་གྲགས། མིང་
གཞན་ཏེ་བོང་མ་རི་ཞེས་པའི་དོན་ནི་ལྷ་སའི་བོད་རིག་པ་ལ་ཞིབ་འཇུག་
གནང་མཁན་གྱི་གྲོགས་པོ་ཚོས། བར་མ་རི་ཞེས་པའི་སྒྲ་གྱུར་ནས་བོང་མ་
རི་ཟེར་བ་མ་གཏོགས་ནང་དོན་གཞན་དག་བརྗོད་རྒྱུ་མེད་གསུངས།
མདོར་ན་ལྷ་སའི་གྲོང་ཁྱེར་དུ་མངོན་པར་གསལ་བའི་རི་གསུམ་ནི་རིགས་
གསུམ་མགོན་པོའི་གནས་ཡུལ་གསུམ་ཡིན་ཞེས་ཡོངས་སུ་གྲགས་སོ། །
རྒྱ་ཡིག་ལས་བྲིས་པའི་ལོ་རྒྱུས་ཀྱི་ཡིག་ཆ་ལས་ གསལ་བ་ལྟར་
ན། ཐོག་མར་བར་མ་རི་རུ་རིགས་གསུམ་མགོན་པོའི་ལྷ་ཁང་ཞིག་བཞེངས་
ཡོད་པར་སྐད། ཕྱིས་སུ་སྤྱི་ལོའི་དུས་རབས་བཅོ་བརྒྱད་པའི་སྐབས་སུ་ཆིང་
གོང་མའི་དམག་དཔོན་ཕུའུ་ཁང་ཨན（ f# & ) འབོད་པ་དེས་རྒྱ་དམག་
བརྒྱ་ཕྲག་མང་པོ་དྲངས་ནས་ལྷ་ས་གྲོང་ཁྱེར་ནས་ནེ་པ་ལའི་གོར་ཥ་ཡི་
དམག་མིས་གཙང་གཞིས་ཀ་རྩེར་བཙན་འཛུལ་བྱེད་པར་གཡུལ་འགྱེད་དུ་
འགྲོ་ཁར། ཀོན་ཏིས་ལྷ་ཁང་དུ་གཡུལ་འཁྲུག་ལས་རྣམ་པར་རྒྱལ་བའི་
196



སྐྱབས་འཇུག་ཞུ་པར་ཆས་པ་ན། ཀོན་ཏིས་ལྷ་ཁང་ཞིག་གང་དུའང་མ་རྙེད་
པས་ཁོང་གིས་ལག་རོགས་ལ་ཀོན་ཏིས་ལྷ་ཁང་གསར་བཟོ་བྱ་རྒྱུའི་བཀའ་
ཕབ་པ་ལྟར། སྤྱི་ལོ1792ལོར་བར་མ་རི་ནས་བཟོ་སྐྲུན་གྱི་འགོ་བརྩམས།
ཕུའུ་ཁང་ཨན་གྱིས་གཞིས་ཀ་རྩེ་ནས་ཁོར་ས་ཀྱི་དམག་མི་ཕམ་པར་བཟོས་
པའི་ལོ་མཇུག བར་མ་རིའི་རྒྱའི་ཀོན་ཏིས་ལྷ་ཁང་བཞེངས་གྲུབ་པ་དང་ཐོ་
ཐུག་ཡིན་པར་གསུངས།
ལྷ་སའི་བར་མ་རིའི་ཀོན་ཏིས་ལྷ་ཁང་བཞེངས་གྲུབ་རྗེས། བོད་
ལྗོངས་ལྷ་ལྡན་གྲོང་ཁྱེར་དུ་ཆགས་པའི་བོད་མི་རྣམས་དང་བོད་ཁུལ་གཞན་
དག་ནས་ཡོང་བའི་མཇལ་སྐོར་བ་རྣམས་ཀྱིས་རིམ་གྱིས་རྒྱའི་དཔའ་བོ་ཀོན་
ཡུན་ཁྲེང་གི་ལོ་རྒྱུས་དང་གཏམ་རྒྱུད་རིགས་ཙམ་རྒྱུས་ལོན་བྱུང་བ་དང་
བསྟུན་ནས། རྒྱའི་དཔའ་རྒོད་ཀོན་ཡུན་ཁྲེང་ནས་གླིང་རྗེ་གེ་སར་རྒྱལ་པོ་
དང་མཚུངས་པའི་དཔའ་བོ་འགྲན་མེད་ཅིག་ཡིན་པ་ཤེས་པར་བརྟེན།
ཀོན་ཏིས་ལྷ་ཁང་ལ་གེ་སར་ལྷ་ཁང་ཞེས་མིང་འབྱོར་བ་ཡིན་ཞེས་བཀོད་
འདུག ཡིན་ནའང་མི་ཚོས་གནའ་ནས་བཟུང་གེ་སར་རྒྱལ་པོའི་ལྷ་ཁང་ཞེས་
འབོད་པ་ལས་ཀོ་ཏིས་ལྷ་ཁང་ཞེས་འབོད་སྲོལ་ཆགས་མེད།
མཁས་དབང་དུང་དཀར་བློ་བཟང་འཕྲིན་ལས་ལགས་ཀྱི《དུང་དཀར་
ཚིག་མཛོད་ཆེན་མོ》ལས། བོང་མ་རི་ནི་ལྷ་སའི་ལྕགས་རིའི་ནུབ་ངོས་སུ་
ཡོད་པའི་རི་ཆུང་སྟག་མོ་ཚང་ལ་མཛུལ་བ་འདྲ་བ་སྟེང་དུ་རྒྱུ་བཟོའི་ལྷ་ཁང་
ཞིག་ཡོད་པ་དེ་ནི་རྒྱུའི་ལོ་རྒྱུས་ཐོག་གི་དྲག་དཔོན་ཀོན་ཡུན་ཆང（བོད་ཡིག་
གི་གསོལ་མཆོད་ནང་སྤྲིན་རིང་རྒྱལ་པོ་ཟེར）གསོལ་མཆོད་བྱེད་ས་ཡིན།
རྒྱུན་ཏུ་མི་ཚོས་གེ་སར་ལྷ་ཁང་ཟེར་ཡང་དོན་དུ་གེ་སར་མ་ཡིན་པ་རྒྱུའི་ཀོན་
ཏིས་ཞེས་པ་ཡིན། ལྷ་ཁང་དེ་ནི་རབ་བྱུང་བཅུ་གསུམ་པའི་ཆུ་བྱི(1792)
17



ལོ་ཆིང་གོང་མ་ཆན་ལུང་ཁྲི་ལོ་བདུན་པའི་སྐབས་སུ་གོར་ཥས་བོད་ལ་
བཙན་འཛུལ་བྱས་པ་མཐར་སྤྲོད་གཏོང་མཁན་གོང་མའི་དཔོན་རིགས་ཀུན་
ཐང་ཕུའུ་ཁང་ཨན（ R# $ %）གྱིས་འདོད་མོས་ལྟར་སྲིད་སྐྱོང་རྟ་ཚག་
བསྟན་པའི་མགོན་པོར་བཀའ་བཀོད་དང་གྲོན་དངུལ་སྲང་བདུན་སྟོང་སྐོར་
བཅས་གནང་ནས་མགྲོན་གཉེར་སྡེ་པ་སྐལ་བཟང་རྣམ་རྒྱལ་དང་ལིས་སན་
ཐང་ཡེ་གཉིས་སོགས་ལས་བྱེད་དུ་བསྐོས་ཏེ་རྒྱ་བོད་ཀྱི་རྡོ་ཤིང་ལས་བཟོ་བ་
རྣམས་ཀྱིས་དུས་ཡུན་ཟླ་དྲུག་ཙམ་གྱི་རིང་ལ་ལས་ཀ་བྱས་ནས་ད་ལྟའི་ལྷ་
ཁང་འདི་བསྒྲུབས། ལྷ་ཁང་དབུས་མའི་ནང་དུ་ཀོན་ཡུན་ཆང་གཙོ་འཁོར་
དང་། ལྷ་ཁང་རྒྱབ་མའི་ནང་དུ་འཇམ་དབྱངས་ཀྱི་སྐུ་སོགས་ཡོད། ལྷ་
ཁང་གི་བཟོ་དབྱིབས་ཁོར་ཡུག་ནི་རྒྱ་ནག་གི་གནའ་བོའི་མཁར་གྱི་དབྱིབས་
འདྲ་ཞིང་། དེ་གར་དྲིལ་བུ་ཆེན་པོ་ཞིག་ཡོད་པ་དེའི་མཐོ་ཚད་ལི་
སྨི132དང་ཞེང་དུ་ལི་སྨི108ཡོད། དྲིལ་བུ་དེའི་ནང་དུ་ཡི་གེ་དང་ཕྱིར་རི་མོ་
མང་པོ་ཡོད། དེ་སྔ་ལྷ་ཁང་དེའི་འཛིན་བདག་ཀུན་བདེ་གླིང་ནས་བྱེད་
སྲོལ་འདུག་ཅེས་བཀོད་པ་ལས། ལྷ་སའི་བར་མ་རིའི་གེ་སར་ལྷ་ཁང་གི་
བྱུང་འཕེལ་དང་ལྷག་པར་དུ་རྒྱའི་ཀོན་ཏིས་ལྷ་ཁང་ཡིན་པའི་ལོ་རྒྱུས་ཀྱི་
དཔྱད་པ་སོགས་གོང་དུ་བརྗོད་ཟིན་པའི་རྒྱུའི་མཁས་པ་རྣམས་ཀྱིས་ལྟ་བ་
དང་ཕལ་ཆེར་ཐོ་ཐུག་པ་རེད། གང་ལྟར་ཡང་གེ་སར་ལྷ་ཁང་འདི་ཐོག་མ་
རྒྱུའི་ཀོན་ཏིས་ལྷ་ཁང་ཡིན་པ་བསྙོན་དུ་མེད་མོད། འོན་ཏེ་རིམ་གྱིས་གེ་
སར་ལྷ་ཁང་དུ་གྱུར་སོང་བ་འདི་ཡང་ལོ་རྒྱུས་ཀྱི་འཕེལ་རིམ་དང་མི་མཐུན་
པ་ཅི་ཡང་མེད་བསམ་བཞིན་མཆིས་སོ། །
ལྷ་སའི་རྩོམ་པ་པོ་ཆོས་འཕེལ་གྱི《གངས་ཅན་བོད་ཀྱི་གནས་བཤད་
ལམ་ཡིག་གསར་མ》ལས། གཡུ་རྩིའི་རྒྱ་ཕིབས་ཀྱི་ལྷ་ཁང་སེར་པོ་དེའི་སྒོ་ལྷོ་
[ 98



ནུབ་མཚམས་སུ་གཏད་ཡོད། ཕྱི་སྒོ་གཡས་གཡོན་གྱི་བསྟར་ཁྲི་ནང་གཡས་
སུ་རྟ་རྐྱང་པོ་ཞིག་ཡོད་པ་གེ་སར་གྱི་ཆིབས་རྟ་དང༌། གཡོན་དུ་རྟ་དཀར་
པོ་ཞིག་ཡོད་པ་རྒྱ་ཚའི་ཆིབས་རྟ་ཡིན་ཟེར། ཆིབས་རྟ་དེ་གཉིས་སོ་སོའི་
ཁྲིས་སུ་ཁྲབ་རྨོག་གྱོན་པའི་དམག་དཔོན་རེ་ལངས་ཡོད། དེ་ནས་རྡོ་སྐས་
སིའུ་བཅུ་གྲངས་ཙམ་འཛེགས་ན་གེ་སར་ལྷ་ཁང་ངམ་ཀོན་ཏིས་ལྷ་ཁང་དུ་
སླེབས། མདུན་ངོས་ཁྲ་མ་བསྒྲིགས་པའི་ལྷ་ཁང་དེའི་ནང་དུ་དབུས་སུ་
བཞུགས་སྒྲོམ་ནང་གེ་སར་རམ། ཀོན་ཏིས་ཀྱི་སྐུ་བརྙན་དང་དེའི་མདུན་དུ་
དམག་དཔོན་བཞི་ལངས་ནས་ཡོད་པ་ལ། གཡས་ངོས་ཀྱི་རྒྱའུ་ནི་ཁྲོ་ཐུང་
དང་། དེའི་གཡས་སུ་ཡོད་པ་དམར་པོ་ནི་ཤན་པ། གཡོན་ངོས་ཀྱི་དཀར་
པོ་ནི་རྒྱ་ཚ་དང༌། དེའི་གཡོན་དུ་ཡོད་པ་སྔོན་པོ་ནི་འདན་མ་ཡིན་ཞེས་
ཟེར། དམག་བཞི་མཐའ་བསྐོར་བའི་དཀྱིལ་དུ་ཁྱའུ་ཆན（ # #）ཞེས་
སྨྱུག་མ་འཐེན་པ་ཞེས་པའི་མོ་འདེབས་པ་ཡིན། རྟག་ཏུ་མོ་འདེབས་མཁན་
བར་མི་ཆོད་པ་ཡོད་ལ། ལྷ་ཁང་དེར་སྐོར་བརྒྱབ་ནས་སོང་ན་རྒྱུབ་དུ་
རིགས་གསུམ་ལྷ་ཁང་ནང་འཇམ་དབྱངས་གཙོ་གྱུར་གྱི་རིགས་གསུམ་མགོན་
པོ་མཇལ་རྒྱུ་ཡོད་པ་དེ་ནི་ཐོག་མའི་ལྷ་ཁང་དེ་ཡིན་ཞེས་བཀོད་འདུག ཡིན་
ནའང་ངེད་ཅག་ཉེ་ཆར་གེ་སར་ལྷ་ཁང་འདིར་ཆས་སྐབས། ཇོ་མོ་རྒན་པ་
ཞིག་མ་གཏོགས་མི་མང་པོ་མཐོང་རྒྱུ་མེད་ལ། ད་དུང་ལྷ་ཁང་གི་ཕྱི་ནང་
ཀུན་ཏུ་མཛེས་སྡུག་གི་བཅུད་ཤོར་ཏེ་ཕལ་ཆེར་ཉམས་ལ་ཉེ་བར་འདུག ངེད་
ཅག་གིས་ལྷ་ཁང་ནང་ནས་མཐོང་བ་སྟེ། དཀྱིལ་ན་གེ་སར་རྒྱལ་པོའི་འཇིམ་
སྐུ་གཉིས་ཏེ། གཅིག་རྟར་བཅིབས་ཡོད་ལ། ཡང་གཅིག་གིས་ཕྱག་ལ་རལ་
གྲི་བཟུང་ནས་ཡར་བཞེངས་འདུག གེ་སར་རྒྱལ་པོ་འཇིམ་སྐུའི་མདུན་ན་རྒྱུའི་
དམག་དཔོན་ཀོན་ཡུན་ཁྲང་གི་སྐུ་ཆུང་བ་གཉིས་མཆིས། སྐུའི་རིང་ཚད་ལ་
199



ཕར་ཆེར་ཁྲི་གོང་གི་ཡན་མེད་པ་འདྲ། ལྷ་ཁང་གི་གཡས་ངོས་སུ་གུ་རུའི་སྐུ་
བརྙན་དང་། གཡོན་ངོས་སུ་གུ་རུ་དྲག་པོའི་སྐུ་བརྙན་ཡོད། རྒྱབ་ཀྱི་
རིགས་གསུམ་ལྷ་ཁང་ནང་དུ་རིགས་གསུམ་མགོན་པོ་གསར་བཞེངས་གནང་
བ་བཅས་གསལ་ལེར་མངོན་འདུག་གོ །
དཔྱད་གཞིའི་ཡིག་ཆ།
1. 《དུང་དཀར་ཚིག་མཛོད་ཆེན་མོ》ཀྲུང་གོའི་བོད་རིག་པ་དཔེ་སྐྲུན་ཁང་ནས།
2. 《གངས་ཅན་བོད་ཀྱི་གནས་བཤད་ལམ་ཡིག་གསར་མ》2004ལོའི་ཟླ 6 པར།
མི་རིགས་དཔེ་སྐྲུན་ཁང་ནས།
བཞི། རེབ་གོང་གཉན་ཐོག་སྡེ་བའི་
གེ་སར་རྒྱལ་པོའི་ལྷ་ཁང་།
དེ་ཡང་སྤྱི་ལོ་2007ལོའི་ཟླ10པའི་ཚེས23ནས24ཉིན་གཉིས་ལ་བདག་
གིས་ཞིང་ཆེན་གེ་སར་སྒྲུང་ཞིབ་འཇུག་ཁང་གི་ཞིབ་འཇུག་པ་བསོད་ནམས་
སྒྲོལ་མ་དང་སྙིང་བོ་ཚེ་རིང་གཉིས་ཁྲིད་ནས་རེབ་གོང་གསེར་མོ་ལྗོངས་ཅེས་
འབོད་པའི་ཡུལ་མཆོག་དེར་ཆས་ཏེ་གཉན་ཐོག་སྡེ་བའི་གེ་སར་ལྷ་ཁང་ལ་
རྟོག་དཔྱོད་དང་ཞིབ་འཇུག་བྱས། ཞོར་དུ་སེང་གེ་གཤོང་གི་དགོན་པ་དང་
མཆོད་རྟེན། མཁར་ནང་སྡེ་བའི་གེ་སར་གྱི་ལྷ་ཁང་། གེ་སར་གྱི་ལབ་ཙེ་
བཅས་ལའང་རགས་རིམ་གྱིས་རྟོག་དཔྱོད་བྱས། གཉན་ཐོག་སྡེ་བ་ནི་རྨ་
ལྷོ་ཁུལ་ཆགས་སའི་རོང་བོ་གྲོང་རྡལ་ནས་བྱང་ཕྱོགས་སུ་སྤྱི་ལེ་གཅིག་ཙམ་གྱི་
ས་ན་ལྷང་ངེར་ཆགས་འདུག་ཅིང་། སྡེ་བ་དེར་དུད་ཁྱིམ་བསྡོམས་པས་བཞི་
200



བརྒྱ་ལྷག་ཡོད་པ་དང་། ལོ་རབས་ལྔ་བཅུའི་སྐབས་སུ་རྒྱལ་ཁབ་ཀྱིས་ཁོ་ཚོ་
ཧོར་རིགས་སུ་བཀར་ནས་གཏན་འཁེལ་བྱས། རིགས་རྒྱུད་འདིར་རྒྱ་བོད་
མཁས་པ་མང་པོས་བཞེད་པ་མི་མཚུངས་པ་གང་རིགས་ཤིག་བྱུང་ཡང་།
བོད་པའི་ལོ་རྒྱུས་ཐོག་ཏུ་དོར་རྡོ་ཞེས་འབོད་དང་འབོད་བཞིན་མཆིས།
མཁས་དབང་དགེ་འདུན་ཆོས་འཕེལ་གྱིས་ཁོ་ཚོ་རྒྱ་གར་གྱི་བྱང་མཐའི་མི་
རིགས་ཤིག་སྟེ་ཏུ་རུ་ཀ་ཟེར་བ་དེ་ཡིན་པ་དང་། རིམ་བཞིན་བོད་བྱང་
མཐའི་རྒྱལ་ཁོམས་བརྒྱུད་ནས་གཉུག་མའི་མི་རིགས་འདི་གྲུབ་པར་འདོད་པ་
དེ་ཡང་ནང་དོན་ཅན་ཞིག་ཡིན་ནོ། །ལོ་རྒྱུས་ཀྱི་ཡིག་ཆ་དག་ལས་གསུང་པ་
ལྟར་ན། གཉན་ཐོག་གི་གནའ་མཁར་དེ་ནི་གཉན་ཐོག་ཐོའུ་པ་ཙི་དཔལ་
ཆེན་སྟོབས་རྒྱལ་གྱིས་གསར་དུ་བསྐྲུན་པ་ཡིན། ཁོང་ཉིད་སྤྱི་ལོ1647ལོར་
འཁྲུངས་ཤིང་། དགུང་ལོ་ལྔ་ནས་ཡབ་ཀྱི་མདུན་ནས་ཀློག་འདོན་བསླབས་
པ་དང་། དགུང་ལོ་བཅུ་ནས་སྨད་སོག་གི་སློབ་དཔོན་ཆེན་མོ་ཡེ་ནོ་སེ་ཁུ་
གན་ཞེས་པ་ཞིག་དགེ་རྒན་དུ་བསྟེན་ནས་རྒྱ་ཡིག་དང་སོག་ཡིག་གཉིས་ལ་
སྦྱངས་ཏེ་དགུང་ལོ་བཅོ་བརྒྱད་སྟེང་རང་ཡུལ་དུ་ལོག་སྟེ་གཉན་ཐོག་པེ་ཧུ་
ཐོའུ་པ་ཙིའི་སྲིད་ཁྲི་བཟུང་། ཁོང་རང་དགུང་ལོ་ཞེ་དགུ་སྤྱི་ལོ1695ཐོག་
ཡབ་ཀྱི་སྒྲུབ་ཁང་གི་ཤུལ་དུ་གཉན་ཐོག་དགོན་བཀྲ་ཤིས་དར་རྒྱས་གླིང་
བཏབ་པར་གསུངས། གཉན་ཐོག་སྡེ་བར་ཚོ་བ་བརྒྱུད་ཡོད་པ་སྟེ། བང་
རྒྱ་ཚང་། ལ་ཅི་དམག སོག་རྒྱ་ཚང་། ཙོང་ཁ་ཚང༌། ཧོར་རྒྱ་ཚང་།
ཅན་ཅི་དམག ཧོར་ཚང་། ཤིང་བཟའ་ཚང་བཅས་བརྒྱད་ཡོད་དོ། །དེར་
ཡང་བོད་པའི་སྤྱིའི་ལུགས་སྲོལ་ལྟར། ཁྱིམ་ཚང་རེ་ལ་ཁྱིམ་ལྷ་དང་སྡེ་བ་རེ་
ལ་གཞི་བདག་ཡོད་པ་དང་། དུས་ཆེན་དང་འདུན་མ་ཆེན་པོའི་སྐབས་སུ་
སྡེ་བ་སོ་སོའི་སྲུང་མ་སྡེ་བའི་ཀླད་ཀྱི་གཞི་བདག་ཁང་ནང་དུ་གདན་འདྲེན་
20]



ཞུས་ནས་བསང་མཆོད་ལེགས་པོ་བགྱིས་རྗེས་ལྷ་སྒམ་ཁུར་ནས་ཕྱིར་སྡེ་བའི་
ནང་དུ་ཕེབས་ཤིང་། སྡེ་བའི་ཀླད་ཀྱི་གཞི་བདག་ཁང་དུ་གཙོ་སྐུ་གོའུ་མོ་རི་
ལང་བཞེངས་ཡོད། དེར་དཔོན་སྐོར་དང་ཕྱི་རའི་ཚོ་བ་གཉིས་ཀྱིས་བསྟེན་
པའི་སྲོལ་ཡོད་ལ། མཁར་ནང་གི་སྲང་གོང་མས་གཉན་ཆེན་ལ་བསྟེན་པ་
དང་། མཁར་ནང་གི་སྲུང་ཞོལ་མས་གེ་སར་ལྷ་ཁང་གི་གེ་སར་རྒྱལ་པོ་དང་
ཨ་མྱེས་བྱ་ཁྱུང་རྒྱལ་ཆེན་ཀོན་ཡུན་ཁྲང་ལ་བསྟེན། གཉན་ཐོག་ལ་ཁས་ཨ་
མྱེས་རྨ་ཆེན་དང་སྲས་དགྲ་འདུལ་དབང་ཕྱུག་གཉིས་ལ་བསྟེན་པའི་སྲོལ་
ཆགས་འདུག གཉན་ཐོག་གི་གེ་སར་རྒྱལ་པོའི་ལྷ་ཁང་དེ་མཁར་རྙིང་དེའི་
སྲང་ལམ་ཞོལ་མར་བཞེངས་ཡོད་ཅིང་། ལྷ་ཁང་དེ་ཅུང་རྙིང་བའི་ཉིས་
ཐོག་ཅན་ཞིག་ཡིན། སྡེ་བའི་རྒན་པ་ཚོས་བཤད་པ་ལྟར་ན། ལྷ་ཁང་ཁེར་
ཐོག་ནི་སྡེ་བའི་མང་ཚོགས་ཀྱི་འདུ་ཁང་ཡིན་ཞིང་ཉིས་ཐོག་ནི་གེ་སར་ལྷ་
ཁང་ཡིན། ངེད་ཅག་ཁུལ་རིག་གནས་སྒྱུ་རྩལ་མཉམ་འབྲེལ་ལྷན་ཚོགས་ཀྱི་
རྩོམ་པ་པོ་ཡུམ་སྐྱབས་རྒྱལ་གྱིས་ལམ་ཁྲིད་ལ་བརྟེན་ནས་གཉན་ཐོག་སྡེ་བའི་
གེ་སར་རྒྱལ་པོའི་ལྷ་ཁང་གི་སྒོ་ཁར་བསླེབས་པས་ན། མིང་ལ་བསམ་གཏན་
ཞེས་པའི་དགུང་ལོ78ཅན་གྱི་རྒན་པོ་ཞིག་གིས་གེ་སར་རྒྱལ་པོ་བཅས་ཀྱི་
བསྐང་བ་འདོན་བཞིན་པའི་སྒང་ཡིན། ངེད་རྣམས་ཀྱིས་རེ་ཞིག་བསྒྲུགས་
ནས་བསྐང་བའི་ཚན་པ་ཞིག་བཏོན་ཚར་རྗེས་ཁོང་ལ་ངེད་ཅག་གེ་སར་ལྷ་
ཁོང་ལ་རྟོག་དཔྱོད་བྱེད་པར་ཡོང་བའི་རྒྱུ་མཚན་ཞུས་ཤིང་། ཁོང་ལ་གེ་སར་
ལྷ་ཁང་གི་ལོ་རྒྱུས་དག་ཅུང་གསལ་བོར་དྲིས་རྗེས་ལྷ་ཁང་གི་ཡོངས་ཁྱབ་ལ་
རྟོག་དཔྱོད་བྱེད་འགོ་བརྩམས། གེ་སར་ལྷ་ཁང་ནང་གི་གཙོ་སྐུ་ནི་ཀོན་ཡུན་
ཁྲང(#&） ཁྲི་ཐོག་ཏུ་བཞུགས་པའི་འབག་སྐུ་ཆེ་བ་ཞིག་སྟེ་སྐུ་མདོག་
དམར་པོ་དང་སྨྲ་ར་ཨག་ཚོམ་རིང་དུ་འཕང་འདུག་པ་ཞིག་བཞེངས་ཡོད།
202



དེའི་གཡོན་གམ་དུ་གེ་སར་རྒྱལ་པོས་ཁྲབ་རྨོག་འཁོར་གསུམ་ལུས་ལ་ཚང་
ཞིང་ཕྱག་གཡས་པར་དགོས་འདོད་ཀྱི་ནོར་བུ་བཟུང་ཞིང་ཤིང་ཁྲི་གྲུ་བཞིའི་
སྟེང་བཞུགས་པའི་སྐུ་བརྙན་ཞིག་བཞེངས་འདུག་ལ། གེ་སར་རྒྱལ་པོའི་སྐུ་
བརྙན་གྱི་གཡོན་གྱི་གཙོ་སྐུ་ནི་ཨ་མྱེས་དར་རྒྱལ་ཡིན་ཟེར་བའི་འབག་སྐུ་ཞིག་
བཞེངས་ཡོད་ཅིང་། གཡོན་གྱི་གྱན་ཐང་ལ་སྐྱ་ལོ་སྟོན་པ་རྒྱལ་མཚན་དང་
ཨ་མྱེས་བྱ་ཁྱུང་། དུང་སྐྱོང་དཀར་མོ། སེང་སྟག་ཨ་དོམ། རྒྱ་ཚ་ཞལ་
དཀར་བཅས་བྲིས་འདུག་པ་དང། དེའི་སྟེང་དུ་ཨ་མྱེས་བྱ་ཁྱུང་དང་སེང་
གདོང་གཉིས་ཀྱི་ཐང་ག་བཤམས་ཡོད། གེ་སར་རྒྱལ་པོའི་སྐུ་བརྙན་གྱི་གཡས་
ཀྱི་གཙོ་སྐུ་ནི་ཨ་མྱེས་བྱ་ཁྱུང་གི་འབག་སྐུ་བཞེངས་འདུག་ཅིང་། གཡས་ཀྱི་
གྱན་ཐང་ལ་སྤྱི་དཔོན་ཁྲ་རྒན་དང་ཉི་འབུམ་དར་ཡག ཁྲོ་ཐུང༌། སེང་ལྕམ་
འབྲུག་མོ་བཅས་ཀྱི་གཟུགས་རིས་བྲིས་ཡོད། གྱན་ཐང་རི་མོའི་སྟེང་དུ་སྒྲོལ་
ལྗང་དང་ཨ་མྱེས་བྱ་ཁྱུང་གཉིས་ཀྱི་ཐང་ག་བཤམས་ཡོད། གེ་སར་ལྷ་ཁང་
གི་ནང་སྒོའི་གཡོན་ཕྱོགས་ཀྱི་གྱན་ཐང་ལ་ལྡོང་བེ་རུ་ཉི་མ་རྒྱལ་མཚན་དང་
གསེར་བའི་ཉི་འབུམ་དར་ཡག་གི ཚ་ཞང་འདན་མ་བྱང་ཁྲ། མི་མཐུན་ཕྱོགས་
དྲུག ཚེ་རིང་རྣམ་དྲུག་བཅས་ཀྱི་རི་མོ་བཀོད་འདུག ནང་སྒོའི་གཡས་ཕྱོགས་
ཀྱི་གྱན་ཐང་ལ་ཁྲོ་ཐུང་ཉ་ཚ་ཨ་བརྟན་དང་དར་འཕེན་དུག་གི་སྡོང་བོ།
དཔའ་གོང་བ་དགྲ་བཙན་ཐར་ཡག མཐུན་པ་སྤུན་བཞི། གནོད་སྦྱིན་གླང་
ཁྲིད་བཅས་ཀྱི་རི་མོ་བཀོད་འདུག གེ་སར་བཅས་ཀྱི་སྐུ་བརྙན་དང་གྱན་ཐང་
བཅས་ཀྱི་བཟོ་དབྱིབས་དང་ཚོན་རིས་དག་ལ་བལྟས་ན། ཕལ་ཆེར་སོ་མ་
བཞེངས་པ་འདྲ། ངེད་ཅག་གིས་ཐེངས་མང་ལ་རྒན་པོ་བསམ་གཏན་ལ་གེ་
སར་རྒྱལ་པོའི་ལྷ་ཁང་གི་ལོ་རྒྱུས་སྣ་ཚོགས་དྲིས་མོད། འོན་ཏེ་རྒན་པོས་གེ་
སར་ལྷ་ཁང་འདི་ལོ་རྒྱུས་སྟེང་དུ་བཞེངས་པ་ཧ་ཅང་སྔ་མོད། སྤྱི་ལོ1958ལོར་
203



ir
ཆོས་ལུགས་བཅོས་སྒྱུར་སྐབས་སུ་རྨེག་མེད་བཟོས། ལོ་རབས་བརྒྱད་ཅུའི་
འགོ་བཟུང་སྟེ་ཕྱིར་སླར་གསོ་བྱས་ཏེ་ལྷ་ཁང་གསར་དུ་བཞེངས་སྐད། ་་ ཁོང་
གིས་ལོ་རྒྱུས་གསལ་བོ་དང་མང་པོ་འཆད་མི་ཤེས་ཀྱང་བཤད་འདོད་ཀྱི་སྤྲོ་
བ་ཤིན་ཏུ་ཆེ། མཇུག་མཐར་ཁོང་གིས་འདོན་བཞིན་པའི་གེ་སར་རྒྱལ་པོའི་
བསྐང་བ་དང་ཨ་མྱེས་བྱ་ཁྱུང་གི་བསྐང་བ། ཀོན་ཡུན་ཁྲང་གི་བསྐང་བ་
བཅས་པ་ངོ་སྤྲོད་བྱས་ཤིང་། རེ་རེ་ངེད་རྣམས་ལ་ལྟ་རུ་བཅུག རྒན་པོས་
བཤད་པ་ལྟར་ན་ཀོན་ཡུན་ཁྲང་དང་གེ་སར་རྒྱལ་པོ་གཉིས་མི་གཅིག་ཡིན་
པར་བཤད་ཀྱང་ང་ཚོས་དཔེ་ཆ་སྣ་ཐུང་དེ་དག་རེ་རེར་ཞིབ་ཏུ་བལྟས་པ་ན།
གེ་སར་རྒྱལ་པོ་དང་ཀོན་ཡུན་ཁྲང་གཉིས་ངོ་བོ་གཅིག་མིན་པ་གསལ་བོར་
ཤེས་ཐུབ། དཔེར་ན། 《རྒྱལ་མཚན་བཀྭན་ཡུན་ཆའང་གི་གཏོར་ཆོག་
བསྐང་བསྟོད་དང་བཅས་པ་བཞུགས་སོ》ཞེས་པའི་སྣ་ཐུང་ཤོག་གྲངས་12ཡོད་
པའི་ལག་བྲིས་མ་ལས། དགྲ་ལྷ་ཀོན་ཡུན་ཁྲང་། སྐུ་མདོག་དམར་པོ་བྱུ་
རུའི་ལྷུན་པོ་ལྟ་བུ། སྤྱན་དཀྱུས་རིང་བས་ཟིམ་བུར་འདྲ་བ། སྨིན་སྤུ་རེ་
རེ་ནས་འཁྱིལ་བས་མཛེས་ཤིང་ཁྲོ་འཛུམ་བརྗིད་ཉམས་དང་ལྡན་པ། སྨྲ་
ར་ཨག་ཚོམ་ལྔ་ཚར་རིང་དུ་འཕང་ཞིང་། དབུ་ལ་དར་ཐོད་སྔོན་པོའི་ཅོད་
པན་གསོལ་བ། སྐུ་ལ་གསེར་ཁྲབ་ཀྱི་སྟེང་ཟ་འོག་ལྗང་བུའི་འཇོལ་བེར་
བརྩེགས་པ་ལ་ནོར་བུས་སྤྲས་པའི་སྐ་རགས་བཅིངས་ཏེ་ཐུགས་དཀར་སྣང་
སྲིད་གསལ་བའི་མེ་ལོང་གིས་མཛེས་པ་འགྱིང་བའི་ཉམས་ཀྱིས་ཕྱག་གཉིས་
བརླ་ལ་བརྟེན་ཅིང་། ཞབས་གཉིས་རོལ་བའི་སྟབས་ཀྱི་སྟེང་ན་སྤྲིན་ཆེན་
འཁྲིགས། དབུ་གཡུ་འབྲུག་འབར་བས་ཐོག་སེར་འབེབ་ཅིང་། འོག་ན་
མཚོ་ཆེན་འཁྱིལ་དབུས་ཀླུ་མོ་འབུམ་གྱིས་མཆོད་གར་བྱེད་པ། གཡས་ན་
སྟག་གཟིག་རྔམས་པས་འཕྱོང་རྒྱུགས་བྱེད་ཅིང་། གཡོན་ན་འཕར་སྤྱང་



སྟོང་གིས་ཕོ་ཉ་འགྱེད་པ། སྒྲུབ་མཆོག་སྐྱོང་ཞིང་བསྟན་དགྲ་རྩད་ནས་
གཅོད་པའི་མཐུ་སྟོབས་གཟི་བརྗིད་འབར་བ། དགུ་བཅུ་ཀུན་ཚང་ཟི་ཁྲོན་
ས་ཡི་ཆར། །འབབ་ཆུ་སྤང་ལྗོངས་ལྗོན་ཤིང་སྐྱེད་ཚལ་ལྡན། །རྩ་བ་རབ་བརྟན་
རྩེ་མོ་མཁའ་ལ་བསྙེགས། །མཛེས་ཤིང་ལྷུན་ཆགས་རི་བོ་ཞང་ལང་གི །སྤོ་ལ་
རབ་བརྟེན་སྣང་སྲིད་དྲེགས་པའི་རྗེ། །ཁམས་གསུམ་བདུད་འདུལ་སྤྲིན་རིང་
རྒྱལ་པོ་ཁྱོད། །ཅེས་པའི་བསྐང་བཤགས་འདིའི་ནང་དུ་ཀོན་ཡུན་ཁྲང་གི་
ཁྱད་ཆོས་གཙོ་བོ་དང་མཐུ་ནུས། འཁྲུངས་ཡུལ་དག་གསལ་བོར་བརྗོད་
ཡོད་པས་གེ་སར་རྒྱལ་པོ་དང་ངོ་བོ་གཅིག་ཐབས་མེད་དོ། །《གེ་སར་རྒྱལ་
པོའི་བསྐང་བསྟོད》ལས་འདི་ལྟར་བཀོད་འདུག བསྭོ་གེ་སར་དམག་གི་རྒྱལ་
པོ། སྐུ་མདོག་དཀར་ལ་འོད་ཟེར་འཕྲོ། དབུ་ལ་རིན་ཆེན་རྨོག་ཞྭ་གྱོན།
བྱ་རྒྱལ་ཁྱུང་གི་ལྡེམ་འཕྲུ་བརྩིགས། ཉི་ཟླའི་ཐོ་རྒྱན་ལམ་སེ་ལམ། སྐུ་ལ་
ལྕགས་ཁྲབ་འོད་འབར་གསོལ། རིན་ཆེན་གསེར་གྱི་གོང་བ་བཏང་། ཟ་
འོག་མཛེས་པའི་ཆོས་ཀྱིས་བརྒྱན། ཕྱག་གཡས་དར་མདུང་དམར་བོ་
བསྣམས། དགོངས་ལ་འཆར་ཞིང་ལྷ་དམག་འབོད། ཕྱག་གཡོན་གསེར་གྱི་
སྲབ་སྐྱོར་འཛིན། སིལ་སིལ་བྱས་ནས་བཙན་དམག་འབོད། ཞབས་ལ་
དངུལ་ཡོབ་ཁྲ་མོ་ནན། སེང་སེང་སྐད་ཀྱིས་གཉན་དམག་འབོད། རྟ་
མཆོག་སྐད་བཞི་སེང་བ་འགས། ཀླུ་དང་སྲིན་པོའི་དམག་ཚོགས་
བསྡུ། གཡས་ཀྱི་སྟག་རལ་ཁྲོ་བའི་ནང་། ཉག་ཕྲན་ཐོག་གི་སེར་བ་འབབ།
གཡོན་གྱི་གཟིག་ཤུབ་ཐིག་ལེ་ནང་། གཞུ་མོ་རྭ་རྒོད་མཆོག་དཀར་བསྣམས།
ཆིབས་སུ་རྐྱང་རྒོད་འཕེར་བ་བཅིབས། རིན་ཆེན་སྒ་སྟན་བོང་སེ་བོང་།
ཞེས་སྣ་ཐུང་གི་ཤོག་ངོས་བཞི་བྲིས་འདུག་པ་བཅས་ལ་ཞིབ་ཏུ་བརྟགས་ན།
གེ་སར་རྒྱལ་པོའི་ཞལ་དཀར་བོ་དང་ཆིབས་རྟ་རྐྱང་དམར། རིན་ཆེན་རྨོག་
205



ཞྭའི་སྟེང་ལ་བྱ་རྒྱལ་ཁྱུང་གི་ལྡེམ་འཕྲུ་བཙུགས་ཡོད་པའི་ཁྱད་ཆོས་དང་རྒྱུའི་
ཀོན་ཡུན་ཁྲང་གི་ཁྱད་ཆོས་གཙོ་བོ་སྟེ་མདོག་དམར་པོ་དང༌། སྨ་ར་ཨག་
ཚོམ་ལྔ་ཚར་རིང་དུ་འཕང་པ། དབུ་ལ་དར་ཐོད་སྔོན་པོའི་ཅོད་པན་གསོལ་
བ་དག་གིས་ཀྱང་མི་དང་ལྷ་གང་རུང་མི་གཅིག་པ་གསལ་བོར་རྟོགས་ཐུབ་
བོ། །འོ་ན་གེ་སར་རྒྱལ་པོའི་ལྷ་ཁང་འདི་དུས་སྐབས་ནམ་ཞིག་ལ་མི་སུ་ཞིག་
གིས་བཞེངས་པ་ཡིན་ཞེ་ན། གཉན་ཐོག་སྡེ་བས་ཆོས་སྐྱོང་ལ་བསྟེན་པ་ནི་
བྲག་དཀར་སྔགས་རམས་པ་བསྟན་པ་རབ་རྒྱས་ཡིན་པ་དང་། བྲག་དཀར་
སྔགས་རམས་པ་བསྟན་པ་རབ་རྒྱས་ལགས་རབ་དྲག་བགྲང་བྱ་ཉེར་གཅིག་
གི་མེ་ཕག ལ་རེབ་གོང་བྲག་དཀར་སྡེ་ཁྲོད་དུ་ཡབ་མཐུ་སྟོབས་ཀྱི་དབང་
ཕྱུག་སྔགས་འཆང་ཚེ་གཟུངས་འབུམ་དང་ཡུམ་དད་གུས་སོགས་ལྡན་པ་བོལ་
ཟ་རྡོ་རྗེ་སྨན་གཉིས་ཀྱི་སྲས་སུ་སྐུ་འཁྲུངས། དགུང་ལོ་བཅུ་གསུམ་བཞེས་
ཚེ་ཤར་སྐལ་ལྡན་རྒྱ་མཚོའི་དྲུང་དུ་རབ་ཏུ་བྱུང་ནས་མཚན་ལ་བློ་བཟང་
བསྟན་པ་རབ་རྒྱས་གསོལ། ཁོང་ནི་ཆོས་དང་འཇིག་རྟེན་གཉིས་ལ་མཁས་
པའི་སྐྱེ་བོ་བློ་རིག་ཅན་ཞིག་ཡིན་ཞིང་། ཆོས་སྲིད་འབངས་གསུམ་གྱི་དོན་
ལ་ལག་རྗེས་མི་དམན་པ་བཞག་མྱོང་། གཉན་ཐོག་གི་མཁར་འདི་ཁོང་
གིས་སྤྱི་ལོ1680ཡས་མས་སུ་བཞེངས་པ་དང་། གེ་སར་རྒྱལ་པོའི་ལྷ་ཁང་
ཡང་སྐབས་དེར་བཞེངས་པ་ལས་གཞན། ཁོང་གིས་སྤྱི་ལོi685ལོར་ཡབ་རྗེ་
སྐལ་ལྡན་རྒྱ་མཚོ་དགུང་ལོ52སྟེང་གཉན་ཐོག་ཏུ་གདན་དྲངས་ནས་ཐུགས་
རྗེ་ཆེན་པོའི་སྒྲུབ་ཐབས་སྣ་ཚོགས། སྐྱབས་འགྲོ་སེམས་བསྐྱེད་དབང་བཞིའི་
གདམས་པ། འཇམ་དཔལ་ཁྲོ་བོའི་སྒྲུབ་ཐབས་སོགས་ཀྱིས་ཆོས་རྒྱ་ཆེར་
སྤེལ་བ་དང༌། གཉན་ཐོག་ཐོའུ་པ་ཅི་དཀོན་མཆོག་དར་རྒྱས་གཙོ་བྱས་པའི་
མི་བརྒྱུད་རབ་ཏུ་བྱུང་བར་ཁས་བླངས་ཏེ་དགེ་ལུགས་པ་ཐོག་མར་སྡེ་བ་
206



འདིར་དར་བ་དང༌། དེ་དང་བསྟུན་ནས་གེ་སར་བཅས་ཆོས་སྐྱོང་གཞི་
བདག་སོགས་བསྟེན་པའི་སྲོལ་རྒྱ་ཆེར་དར་བར་མཛད་དོ། །གཉན་ཐོག་གི་
གེ་སར་རྒྱལ་པོའི་ལྷ་ཁང་འདི་བཞེངས་ནས་ད་ལྟའི་བར་བགྲང་བྱ་སུམ་བརྒྱ་
ཉི་ཤུ་ལྷག་གི་ལོ་རྒྱུས་ལྡན་པ་སུས་ཀྱང་བསྙོན་དུ་མེད། གཞན་ཡང་རེབ་
གོང་སེང་གེ་གཤོང་མཁར་ནང་སྡེ་བར་ཡང་གེ་སར་རྒྱལ་པོའི་ལྷ་ཁང་ཞིག་
བཞེངས་ཡོད་ལ། ལོ་རྒྱུས་ཀྱང་ཅུང་རིང་བའི་ལྷ་ཁང་ཞིག་ཡིན་པ་རྟོག་
དཔྱོད་སྐབས་སུ་ཤེས་ཐུབ། ལྷ་ཁང་གི་རྟེན་གྱི་གཙོ་བོ་ལ་གེ་སར་རྒྱལ་པོ་
དང་ཀོན་ཡུན་ཁྱང“* E” ཙོའུ་ཧྲུནས# #”ཞེས་པའི་སྐུ་གསུམ་
བཞེངས་ཡོད། ལྷ་ཁང་གི་དབྱིབས་དང་ལྡེབས་རིས། འབག་སྐུ་བཅས་
པར་བརྟགས་ན་ཕལ་ཆེར་གཉན་ཐོག་སྡེ་བའི་གེ་སར་རྒྱལ་པོའི་ལྷ་ཁང་དང་
མཚུངས་པས་ཞིབ་ཏུ་མཚམས་སྦྱོར་གྱི་དགོས་པ་མེད་པར་སྙམ། ཡིན་
ནའང་། སེང་གེ་གཤོང་དགོན་པའི་རྒྱབ་ཕྱོགས་ཀྱི་ལབ་ཙེ་ལྔ་ཡོད་པ་དེར་
ཁྱད་ཆོས་གསར་བ་ཞིག་ཡོད་པ་སྟེ། དེར་དགོན་པའི་ལབ་ཙེ་ལས་གཞན་
སྡེ་བ་བཞིའི་ལབ་ཙེ་ཡོད་ལ། ལབ་ཙེ་ལྔ་དེ་གྲལ་བསྒྲིགས་ནས་བཞེངས་
ཡོད། དེའི་ནང་དུ་གེ་སར་རྒྱལ་པོའི་ལབ་ཙེ་ལྷང་ངེར་མངོན་འདུག སྡེ་བའི་
རྒན་པ་ཚོས་བཤད་པ་ལྟར་ན། ལོ་རེའི་ཧོར་ཟླ་གཉིས་པའི་ཚེས་བཅུ་གཅིག་
ལ་དད་ལྡན་འབངས་མི་ཡོངས་ཀྱིས་ལབ་ཙེ་བསྟོད་པའི་སྲོལ་སྔ་མོ་ནས་དར་
ཡོད་ཟེར། འོ་ན་གེ་སར་རྒྱལ་པོའི་ལྷ་ཁང་ནང་དུ་རྒྱའི་ཀོན་ཡུན་ཁྲང་གི་
འབག་སྐུ་བཞེངས་ཏེ་གེ་སར་དང་ངོ་བོ་གཅིག་ཏུ་བཞག་ནས་མཆོད་བཀུར་
བགྱིད་པའི་རྒྱུ་མཚན་ཅི་ཡིན་ཞེ་ན།
གཅིག་སྟེ། བོད་བརྒྱུད་ནང་བསྟན་ཆོས་ལུགས་དང་རྒྱ་བརྒྱུད་ནང་
བསྟན་ཆོས་ལུགས་ཀྱི་རྩ་བ་སངས་རྒྱས་ཆོས་ལུགས་ཡིན་པས་རྒྱ་བོད་གཉིས་
207



ཀྱི་ཆོས་ལུགས་མཐུན་པ་མ་ཟད། ཆོས་ལུགས་བར་དུ་འབྲེལ་འདྲིས་དམ་པོ་
ཡོད་པ་དང་། བོད་ཀྱི་ལོ་རྒྱུས་སྟེང་ནས་རྒྱའི་གོང་མ་རྒྱལ་བོ་མི་ཉུང་བས་
བོད་ཀྱི་མཁས་དབང་དང་བླ་སྤྲུལ་གོང་མའི་རྒྱལ་སར་གདན་འདྲེན་ཞུས་
ནས་བོད་བརྒྱུད་ནང་བསྟན་ཆོས་ལུགས་དང་རིག་གནས་གང་མང་བརྒྱུད་
སྤེལ་མཛད་དུ་བཅུག་པ་ལས་གཞན། རྒྱའི་ནང་དུ་བོད་བརྒྱུད་ནང་བསྟན་
ཆོས་ལུགས་ཀྱི་དགོན་པ་དང་ལྷ་ཁང་བཞེངས་ཡོད་པ་ཡང་དངོས་སུ་མཐོང་
རྒྱུ་འདུག ཁྱད་པར་དུ་གོང་མ་ཆེན་ལུང་རྒྱལ་པོས (སྤྱི་ལོ1736）མཁས་
དབང་ལྕང་སྐྱ་རོལ་བའི་རྡོ་རྗེ་མཆོག་རྒྱལ་ས་པེ་ཅིན་དུ་གདན་འདྲེན་ཞུས་
ནས། པེ་ཅིན་གྱི་གོང་མའི་ཕོ་བྲང(&ཊྚ） ནང་དུ་བོད་བརྒྱུད་ནང་བསྟན་
ཆོས་ལུགས་ཀྱི་ལྷ་རྟེན་ཆོས་གསུམ་བཞེངས་པའི་ལྷ་ཁང་དང་མཆོད་རྟེན་ལ་
སོགས་ཁོ་བོས་དངོས་སུ་མཇལ་མྱོང་། ད་དུང་པེ་ཅིན་གྱི་དགའ་ལྡན་བྱིན་
ཆགས་གླིང（ !E ji: # KI ཌོ）དང་ཁྲིན་ཏུའུ་གྲོང་ཁྱེར་གྱི་འཇམ་དབྱངས་ལྷ་
ཁང ( F& #fy tk P ）བཅས་བཞེངས་འདུག་པ་ཡང་དངོས་སུ་མཐོང༌
ཐུབ། དེ་བཞིན་དུ་རྒྱུའི་གཞི་བདག་དང་ཡུལ་ལྷ་བཅས་བོད་ཡུལ་དུ་
གདན་འདྲེན་ཞུས་ཏེ་བསྟེན་པ་ཡང་ལོ་རྒྱུས་སྟེང་ནས་མཐོང་རྒྱུ་ཡོད།
དཔེར་ན། རྒྱའི་ཡུལ་ལྷ (X ཟླ) མདོ་སྨད་ཀྱི་ཡུལ་ཕྱོགས་མང་པོས་
བསྟེན་པ་དང༌། ཡུལ་ལྷའི་ལྷ་ཁང་ཡང་མཚོ་སྔོན་པོའི་ཡུལ་ཕྱོགས་མང་པོ་
ནས་བཞེངས་འདུག ད་དུང་ཡུལ་ལྟར་བསྟེན་པའི་དད་ལྡན་མང་ཚོགས་
ཀྱང་མང་པོ་ཡོད། གཞན་ཡང་མདོ་སྨད་བོད་ཡུལ་གྱི་ས་ཆ་འགའ་ཞིག་ཏུ་
ཀོན་ཡུན་ཁྲང་ལྷ་ཁང་དང་ཨེར་ལང（ -- EI JiE ）ལྷ་ཁང་། སྤྱན་རས་
གཟིགས（ 88! #i #）ཀྱི་ལྷ་ཁང་བཅས་བཞེངས་ཡོད་ལ། དེར་རྒྱ་བོད་སོག་
གསུམ་མང་ཚོགས་ཀྱིས་ཀྱང་རྒྱུ་མཚན་ཤེས་མ་ཤེས་པར་གཞི་བདག་གང་
208



ཡིན་ན་མཇལ་དགོས་པའི་འདུ་ཤེས་བཟུང་སྟེ། མཇལ་སྐོར་དང་མཆོད་
བཀུར་བྱེད་བཞིན་མཆིས། 《རྒྱ་གེ་སར་བཀུན་ཡུན་ཆང་གི་སྐོར་ལ་དཔྱད་
པ》ཞེས་པའི་དཔྱད་རྩོམ་ཞིག་ལས་བསྟན་དོན། རྒྱལ་ཡོངས་ས་གནས་སོ་
སོར་ཀོན་ཡུན་ཁྲང་ལྷ་ཁང་ཁྲི་བཞི་ལྷག་ཡོད་ཅེས་བཀོད། རེབ་གོང་གཉན་
ཐོག་སྡེ་བ་འདིར་མཚོན་ན་ལོ་རྒྱུས་སྟེང་དུ་རྒྱའི་ཏོའོ་ཅོ ( ig * ）ཞེས་པའི་
ཆོས་ལུགས་འདི་ཡང་དར་མྱོང་། ད་ལྟའི་སེང་གེ་གཤོང་མཁར་ནང་སྡེ་བའི་
གེ་སར་ལྷ་ཁང་ནང་གི་གེ་སར་ལྷ་ཁང་དུ་ཀོན་ཡུན་ཁྲང་གི་སྐུ་བརྙན་
བཞེངས་ཡོད་པ་མ་ཟད། རྒྱའི་ཙོའུ་ཧྲན（XH *# ） ཞེས་པའི་རྒྱུའི་དམག་
དཔོན་རལ་བ་ཅན་ཞིག་ཀྱང་བཞེངས་འདུག་པ ་ གསལ་བོར་མཐོང་
ཐུབ། གོང་གསལ་གྱི་ལོ་རྒྱུས་དང་དངོས་ཡོད་ཀྱི་གནས་བབ་དག་ལ་བརྟགས་
ན། འདི་ནི་གེ་སར་རྒྱལ་པོའི་ལྷ་ཁང་དུ་རྒྱའི་ཀོན་ཡུན་ཁྲང་གི་སྐུ་བཞེངས་
ཤིང་མཆོད་བཀུར་བགྱི་བའི་རྒྱུ་མཚན་གཙོ་བོ་ཞིག་ཡིན་པར་འདོད། །
གཉིས་སྟེ། བོད་ཀྱི་སྔོན་བྱོན་མཁས་དབང་རྣམས་ཀྱིས་རྒྱའི་དཔའ་
རྒོད་ཀོན་ཡུན་ཁྲང་ལ་མཆོད་བཀུར་གྱི་སྲོལ་ཕྱེ་བ། དེ་ཡང་ངག་རྒྱུན་དུ་
པཎ་ཆེན་བློ་བཟང་དཔལ་ལྡན་ཡེ་ཤེས་མཆོག་མེས་རྒྱལ་ནང་ལོག་ཏུ་བསྐྱོད་
པའི་ལམ་བར་ཁྲིན་ཏུའུ་གྲོང་ཁྱེར་དུ་རྒྱལ་ཆེན་ཉིད་དང་འཕྲད་པས། དེར་
དགེ་བསྙེན་གྱི་སྡོམ་པ་གནང་ཞིང་དམ་ལ་གནས་པར་མཛད་པ་དང་། ཕྱིས་
སུ་གཙང་བཀྲ་ཤིས་ལྷུན་པོའི་བསྟན་སྲུང་དུ་བསྐོས་པར་གྲགས། ལྕང་སྐྱ་
རོལ་བའི་རྡོ་རྗེ་རྣམ་ཐར་དུ་བཀོད་པ་ལྟར་ན། ཁོང་རང་ཁྲིན་ཏུའུ་ནས་པེ་
ཅིན་དུ་འགྲོ་བའི་ལམ་བར་སི་ཁྲོན་གྱི་སའི་ཆ་ཞང་ལིང་ཟེར་བའི་རི་ཆེན་པོའི་
རྩར་ཞག་བཞུགས་མཛད་པའི་མཚན་མོའི་མནལ་ལམ་དུ་མི་དམར་པོ་ཤིན་
ཏུ་ཆེ་བ་ཞིག་ལ་འཕྲད་ཚུལ་དང་ཁོའི་སྲུང་མར་བསྟེན་ཚུལ། ཡང་ལྕང་སྐྱ་
201



རོལ་བའི་རྡོ་རྗེ་མཆོག་བོད་དབུས་གཙང་དུ་ཕེབས་པའི་ལམ་བར་དུ་སྔར་
གྱི་རི་དེའི་ཉེ་འདབས་སུ་བཞུགས་ཞག་མཛད་པའི་ཚེ་མནལ་ལམ་དུ། མི་
དམར་པོ་ཤིན་ཏུ་ཆེན་པོ་ཞིག་བྱུང༌། རི་དེའི་རྩེ་ན་བདག་གི་ཁྱིམ་ཡོད་
པས་དེར་གདན་འདྲེན་ཟེར་ནས། གོམ་པ་གཅིག་སྤོས་པས་རི་དེའི་རྩེ་མོར་
སླེབས་པར། ཁང་བཟང་ལྟ་བས་ཆོག་མི་ཤེས་པ་ཞིག་ཏུ་བཞུགས་སུ་བཅུག་
པ་དང༌། བཟའ་བཏུང་གི་འཚོ་བ་ལྷ་དང་མཉམ་པ་བྱས། རང་གི་བུ་
དང་ཆུང་མ་སོགས་ཡིན་ཟེར་ནས་མཇལ་ཁ་མང་དུ་ཞུས། ས་ཆ་འདིའི་མན་
ཆད་ཀྱི་ཡུལ་གྲུ་ཆེན་པོ་མཐའ་དབུས་ཐམས་ཅད་ཀྱི་བདག་པོ་ང་རང་ཡིན་
ཅིང་། བོད་ནས་ཀྱང་ང་ལ་བཟའ་བཏུང་སྟེར་མཁན་མང་པོ་ཡོད། ཁྱད་
པར་དུ་གཙང་ཕྱོགས་ཀྱི་བླ་ཆེན་སྐུ་བགྲེས་པོ་ཞིག་གིས་རྒྱུན་དུ་སྟེར་གྱིན་
ཡོད། ཁྱེད་ཀྱི་བར་ཆད་སེལ་བའི་སྲུང་མ་བདག་བགྱིད། ཁྱད་པར་དུ་
སང་ཉིད་ལམ་བར་ན་བར་ཆད་འགའ་ཞིག་ཡོད་པ་སེལ་ཆོག་ཅེས་རྨི་ལམ་
དུ་བྱུང་། ཞེས་པ་དང་། གཞན་ཡང་རྒྱལ་ཆེན་འདི་ཉིད་བེག་རྩེ་ལྕམ་སྲིང་
དང་ཐུགས་རྒྱུད་གཅིག་པ་ཡིན་ཟེར་ལ་བེག་ཙེ་སྔོན་གྱི་ཡིག་རྙིང་རྣམས་སུ་རྒྱུ་
ནག་ཡུལ་གྱི་དམ་སྲི་མཛད། ཡི་གེ་གསར་བ་རྣམས་སུ་རྒྱ་གར་ཡུལ་གྱི་དམ་
སྲི་མཛད། ཅེས་པ་ལྟར་ན་བེག་ཙེ་སྐུ་མདོག་དམར་པོ་ཡིན་པ་དང་། ཕྱག་
མཚན་རལ་གྲི་ཡུ་བ་སྡིག་པའི་གཟུགས་སུ་བྱེད་པ་ཡང་སྔར་གྱི་ལོ་རྒྱུས་དང་
མཐུན་ནོ། །ཡང་བཤད་ཚུལ་གཞན་ཞིག་ནི་རྒྱལ་ཆེན་འདི་ཉིད་ཞང་བློན་རྡོ་
རྗེ་བདུད་འདུལ་དང་ངོ་བོ་གཅིག་ཡིན་པར་འདུག་སྟེ། ཁོ་ཚོའི་ཁུང་ལུང་
གི་སྒྲུབ་བྱེད་ནི། ཆོས་རྒྱལ་སྲོལ་བཙན་སྒམ་པོས་རྒྱ་བཟའ་ཁབ་ཏུ་བཞེས་
པས། བོད་མི་ཚོས་རྒྱུ་ལ་ཞང་བོར་འབོད་ལ། རྒྱལ་ཆེན་འདི་ཉིད་རྒྱལ་
བོ་ཞིག་གི་བློན་ཆེན་ཡིན་ཚུལ་དང་། རྒྱ་བཟའི་རྗེས་འབྲངས་ནས་བོད་དུ་
21)



བྱོན་ནས། ལྷ་སའི་གྲིབ་ཀྱི་རྫོང་རི། ཡར་ལུང་ཤེལ་གྱི་བྲག་ཕུག འཕྱེས་ཀྱི་ལྷ་
ལུང་བཙན་མཁར། ཀོང་ཡུལ་བུ་ཆུང་ལྷ་ཁང་། སྤུ་ར་ཕུག་མོ་ཆེ། རྩེ་ཆེན་
བྲག་སོགས་ཀྱིས་ཀྱང་བསྟེན་ཞེས་ཐུའུ་བཀྭན་བློ་བཟང་ཆོས་ཀྱི་ཉི་མས་གསུང་
ཡོད། སྤྱིར་རྒྱལ་ཆེན་འདི་ཉིད་བོད་ལ་བྱོན་པའི་ལོ་རྒྱུས་ནི། ལོ་འདི་དང་
གན་ཞེས་ཁ་ཚོན་གཅོད་དཀའ་ཡང་། ངག་རྒྱུན་དང་འབྲེལ་བའི་གཏམ་རྒྱུད་
མང་པོ་ཞིག་ཡོད་པ་རེད། གང་ལྟར་ཀྱང་རྒྱལ་ཆེན་འདི་ཉིད་བོད་ཁམས་ཀྱི་
ས་ཆ་ཁག་ཅིག་གི་བསྟན་སྲུང་དུ་གྱུར་ཏེ། མི་རབས་ནས་མི་རབས་བར་མཆོད་
བཀུར་བླ་མེད་བགྱིས་ཏེ་རྒྱ་ལྷ་ནས་བོད་ལྷ་རུ་བསྒྱུར་བཀོད་བྱས་ནས། བོད་
ཀྱི་ལྷ་ཚོགས་མང་པོའི་ཁྲོད་དུ་ཤིན་ཏུ་མཐོ་བའི་གོ་གནས་གལ་ཆེན་བཟུང་ཡོད།
ད་དུང་བོད་མཁས་ཆེན་དམ་པ་མང་པོས་ཀྱང་ཐུགས་སུ་བཞེས་ཏེ། བསྟན་
པ་ཡུན་ནས་ཡུན་དུ་སྲུང་ཕྱིར་གསོལ་མཆོད་དང་མཆོད་བསྟོད་ཀྱི་ལྗགས་རྩོམ་
མང་པོ་གནང་འདུག དཔེར་ན། ལྔ་བ་ཆེན་པོའི་རྫོང་བཙན་གྱི་གསོལ་མཆོད་
དུ། རྒྱ་རྗེ་ཡུལ་ནས་འོངས་ཤིང་ཀོང་ཇོ་ཡི། །རྗེས་འབྲངས་བོད་ཡུལ་སྲུང་མར་
སྲོང་བཙན་གྱིས། །སྤྱན་སྔར་ཁས་བླངས་ཀླུ་བཙན་མཐུ་བོ་ཆེ། །བྲག་རི་བརྩེགས་
པའི་གནས་ནས་གཤེགས་སུ་གསོལ་ལྟ་བུ་དང་། འཇུ་མི་ཕམ་གྱི《སེང་ཆེན་
ནོར་བུ་དགྲ་འདུལ་ལ་བསྟོད་བསྐུལ་འདོད་གསོལ་བསམ་དོན་ལྷུན་གྲུབ》ལས་
ཐོགས་མེད་སྣ་ཚོགས་ནོར་བུའི་ཚུལ། །ཕྱོགས་ལས་རྣམ་པར་རྒྱལ་བའི་ལྷ། །དོན་
གྲུབ་ཝེར་མ་དཀར་པོ་ལ། །བོད་ཡུལ་སེང་ཆེན་ནོར་བུ་ཞེས། །ཙི་ནའི་བཀན་ལོ་
ཡེན་དུ་འབོད། །ཅེས་ལྟ་བུའོ། །ཧོ་ཐོག་ཐུ་ལྕང་སྐྱ་རོལ་བའི་རྡོ་རྗེའི《ཀན་ལོ་ཡི་
གསོལ་མཆོད》ཐུའུ་བཀཱན་ཧུ་ཐོག་ཐུ་བློ་བཟང་ཆོས་ཀྱི་ཉི་མའི《ཁམས་གསུམ་
བདུད་འདུལ་རྒྱལ་ཆེན་བཀན་ཡུན་ཆང་གི་ལོ་རྒྱུས་དང་གསོལ་མཆོད་བྱ་ཚུལ་
འཕྲིན་ལས་ཆར་རྒྱུན་བསྐུལ་བའི་འབྲུག་སྒྲ》ཆ་ཧར་དགེ་བཤེས་བློ་བཟང་ཚུལ་
2il



ཁྲིམས་ཀྱི《བསྟན་སྲུང་རྒྱལ་པོ་ཆེན་པོ་བཀན་ལོ་ཡེའི་གསོལ་མཆོད་འདོད་དོན་
ཀུན་སྩོལ》དང《དབང་ཕྱོགས་ཙི་ནིའི་ཡུལ་གྱི་དགྲ་ལྷའི་གཙོ་བོ་རྒྱལ་ཆེན་བཀན་
ལོ་ཡེ་ལ་གསེར་སྐྱེམས་འབུལ་ཚུལ་འདོད་རྒུ་འགུགས་པའི་ལྕགས་ཀྱུ》ཨ་ཀྱཱ་བློ་
བཟང་བསྟན་པའི་རྒྱལ་མཚན་གྱི《བཀན་ལོ་ཡེ་གསེར་སྐྱེམས》དང《བཀན་ལྷའི་
རྟེན་འབུལ་ཚིགས་བཅད》 《སྤྲིན་རིང་རྒྱལ་པོ་མཆེད་བཅས་ཀྱི་བསང་མཆོད་
མདོར་བསྡུས་བཀྲ་ཤིས་ཡིད་བཞིན་ལྕགས་ཀྱུ》སོགས་བླ་སྤྲུལ་ཆེ་རྒུ་དག་གིས་
མཆོད་སྤྲིན་གྱི་བསྟོད་ཡིག་བགྲང་ལས་འདས་པ་ཞིག་བརྩམས་ཡོད། ད་
ལྟའང་དེ་དག་གི་གསུང་འབུམ་ལས་དངོས་སུ་མཇལ་ཐུབ། འདིར་བོད་པའི་
སྔོན་བྱོན་མཁས་དབང་རྣམས་ཀྱིས་ལོ་རྒྱུས་ཀྱི་ཆུ་རྒྱུན་རིང་བོའི་ཁྲོད་ལྷ་ཀོན་
ཡུན་ཁྲང་བོད་ལྷར་བསྒྱུར་ཏེ་ཁས་བླངས་པའང་ཤེས་ཐུབ། །
གསུམ་སྟེ། གླིང་རྗེ་གེ་སར་རྒྱལ་པོ་དང་རྒྱའི་ཀོན་ཡུན་ཁྲང་གཉིས་
ལོ་རྒྱུས་ཀྱི་ངོས་དང་ཁྱད་ཆོས་ཀྱི་ཐད་དུ་བལྟས་ཚེ། གླིང་གེ་སར་རྒྱལ་པོ་
ནི་བོད་ཁ་བ་ཅན་གྱི་དཔའ་རྒོད་ཁྱད་དུ་འཕགས་པ་ཞིག་ཡིན་ཞིང་། ཁོང་
ནི་བོད་སིལ་བུར་འཐོར་བའི་རྗེས་སུ་བྱུང་བའི་མི་སྣ་གྲགས་ཅན་ཞིག་ཡིན་ཏེ།
ཁོང་ནི་དགྲ་མགོ་རྡུང་བའི་ཐོ་བ། གཉོམ་ཆུང་སྐྱོང་གི་ཕ་མ། ནག་པོ་
བདུད་ཀྱི་ཁ་གནོན། སངས་རྒྱས་བསྟན་པའི་སྲོག་ཤིང་ཡིན། ཕྱིས་སུ་
ཕྱི་རབས་པ་རྣམས་ཀྱིས་ཁོང་གི་རླབས་ཆེ་ཞིང་ངོ་མཚར་བའི་མཛད་འཕྲིན་
དག་མཐོང་ནས་དགྲ་ལྷ་ཝེར་མའི་གྲས་སུ་བཀོད་ནས་མཆོད་བཀུར་དང་
སྐྱབས་འཇུག་ཞུ་སའི་ཡུལ་དུ་གྱུར་བ་དང་། རྒྱའི་ལོ་རྒྱུས་སྟེང་གི་དཔའ་
རྒོད་ཕུལ་དུ་བྱུང་བ་ཀོན་ཡུན་ཁྲང་ཡང་འཛམ་གླིང་ན་མཚན་སྙན་མཐོ་བའི་
དཔའ་བོ་ཞིག་ཡིན་པ་མ་ཟད། འབངས་མི་སྐྱོང་བའི་ཕ་མ་ལྟ་བུ་ཞིག་ཀྱང་
ཡིན། ཁོ་ནི་རྒྱ་མི་རིགས་ཀྱི་དཔའ་བོའི་ཚབ་བྱེད་དང་དྲང་བདེན་མཚོན་
'? | 2



བྱེད་ཀྱི་གཟུགས་བརྙན་ལྟ་བུར་སྣང་བས་ཕྱི་རབས་པ་རྣམས་ཀྱིས་ཆོས་སྐྱོང་
སྲུང་མའི་གྲས་སུ་བཀོད་ནས་སྐྱབས་འཇུགས་ཞུ་ཡུལ་དུ་བཀུར་ནས་མཆོད་
བསྟོད་བྱེད་བཞིན་མཆིས། དེ་བས་བོད་པ་རྣམས་ཀྱིས་གླིང་གེ་སར་རྒྱལ་
པོ་དང་རྒྱལ་ཆེན་ཀོན་ཡུན་ཁྲང་གཉིས་ངོ་བོ་གཅིག་ཏུ་བཞག་ནས་མཆོད་
བཀུར་བགྱི་བའི་སྲོལ་དར་ཞིང་། རྒྱའི་ཀོན་ཡུན་ཁྲང་གི་ལྷ་ཁང་ལ་གེ་སར་
ལྷ་ཁང་དང༌། གེ་སར་ལྷ་ཁང་དུ་རྒྱའི་ཀོན་ཡུན་ཁྲང་དང་གེ་སར་གཉིས་
ཀྱི་འབག་སྐུ་བཞེངས་པའི་སྲོལ་ཡང་དར་བྱུང་། གངས་ཅན་བོད་ཀྱི་གནའ་
བའི་སྲོལ་རྒྱུན་ལྟར་ན་ག་ས་གང་དུ་དཔའ་རྒོད་ཁྱད་པར་ཅན་ཞིག་བྱུང་ན།
དེར་གེ་སར་རམ་སེང་ཆེན་ཞེས་མིང་འདོགས་སྲོལ་ཧ་ཅང་རྒྱུན་འབྱམས་སུ་
གྱུར་འདུག དཔེར་ན། གླིང་སྒྲུང་ལས་བཤད་པའི་ཁྲོམ་གེ་སར། བྱང་
གེ་སར། གྲུ་གུ་གེ་སར། གླིང་གེ་སར་སོགས་ཀྱང་མི་གཅིག་མ་ཡིན་པར་
སོ་སོ་ཡིན་པ་ལྟ་བུའོ། །དེ་བཞིན་རྒྱའི་ཀོན་ཡུན་ཁྲང་ལ་གེ་སར་ཞེས་པའི་ཆོ་
ལོ་འདི་བོད་མི་དམངས་ཀྱིས་ཕར་བཏགས་པ་ཡིན། གླིང་གེ་སར་རྒྱལ་པོའི་
ལྷ་ཁང་ནང་དུ་རྒྱའི་ཀོན་ཡུན་ཁྲང་གི་འབག་སྐུ་ཡོད་ནའང་། གླིང་གེ་སར་
རྒྱལ་པོ་གཙོ་སྐུ་ལ་བཞེངས་ཏེ་དྲག་པོའི་ཉམས་དང་བཅས་ཡོད་ལ། རྒྱུའི་
ཀོན་ཡུན་ཁྲང་ཡང་དེའི་ཉེ་ལོགས་སུ་འབག་སྐུ་ཆུང་ཆུང་བྱས་ཏེ་གླིང་གེ་སར་
གྱི་འཁོར་ལྟ་བུར་བཞེངས་འདུག བོད་ཁམས་ཡོངས་སུ་བཞེངས་ཡོད་པའི་
གནའ་བའི་གེ་སར་གྱི་ལྷ་ཁང་ནང་དུ། གླིང་རྗེ་གེ་སར་རྒྱལ་པོའི་འབག་སྐུ་
ཡོད་པ་མ་ཟད། རྒྱའི་དཔའ་བོ་ཆེན་མོ། ཀོན་ཡུན་ཁྲང་གི་འབག་སྐུ་
ཡང་ཕལ་ཆེར་བཞེངས་ཡོད་པས། དེ་གཉིས་ལ་བོད་གེ་སར་དང་རྒྱ་གེ་
སར་བརྗོད་པ་དང༌། ཀོན་ཡུན་ཁྲང་ལྷ་ཁང་ལ་ཡང་གེ་སར་ལྷ་ཁང་ཞེས་
བརྗོད་པ་ནི་རྒྱུན་འབྱམས་སུ་གྱུར་འདུག་གོ །
2 1:}



ཟུར་ལྟའི་དཔྱད་གཞི།
1. 《ཐུའུ་བཀན་ཆོས་ཀྱི་ཉི་མའི་གསུང་འབུམ》ལྷ་སའི་ཤིང་དཔར།
2. 《ཆ་ཧར་དགེ་བཤེས་བློ་བཟང་ཚུལ་ཁྲིམས་ཀྱི་གསུང་འབུམ》སྐུ་འབུམ་ཤིང་
དཔར། །
3. 《ལྕང་སྐྱ་རོལ་བའི་རྡོ་རྗེ་རྣམ་ཐར》ལྷ་སའི་ཤིང་དཔར།
4. 《ཨ་ཀྱཱ་བློ་བཟང་བསྟན་པའི་རྒྱལ་མཚན་གྱི་གསུང་འབུམ》སྐུ་འབུམ་ཤིང་
དཔར
s. 《ནང་ས་ནས་བྱུང་བའི་བོད་ཀྱི་བསྟན་སྐྱོང་བཀན་ཡུན་ཆང（sk）གི་
སྐོར་ལ་རོབ་ཙམ་དཔྱད་པ》《ཀྲུང་གོའི་བོད་རིག་པ》2007ལོའི་ཟླ་དང་པོའི་སྟེང་བཀོད་
ཡོད།
6. 《མདོ་སྨད་རེབ་གོང་གཉན་ཐོག་གི་གེ་སར་ལྷ་ཁང་གི་སྐོར་གླེང་བ》2006ལོའི་
《མང་ཚོགས་སྒྱུ་རྩལ》དེབ་གསུམ་པའི་སྟེང་བཀོད།།
7. 《རྒྱལ་མཚན་བཀཱན་ཡུན་ཆང་གི་གཏོར་མཆོད་བསྐང་བསྟོད》ལག་བྲིས་མ།
8. 《གེ་སར་རྒྱལ་པོའི་བསྐང་བསྟོད》ལག་བྲིས་མ།
ལྔ། གེ་སར་རྒྱལ་པོའི་མིག་མངས་རྩེད་ཤུལ།
གཅིག མིག་མངས་དང་འགྱིག་སོགས་ཀྱི་གོ་དོན།
“མིག་མངས་ནི་འགྱིག་དང་ཏུན་ཧོང་ཡིག་ཆར“མྱིགས་མངས་”ཞེས་
ཀྱང་འབྲི་སྲོལ་ཡོད་ལ། དབུས་གཙང་ས་ཁུལ་དུ་མིག་མངས་ཞེས་པའི་
འབོད་སྲོལ་དར་ཆེ་ཞིང༌། འཁྲབ་གཞིའམ་གདན་སྟེང་དུ་བཀོད་པའི་གྲུ་
བཞི་མང་པོ་དེ་ལ་བལྟས་ནས་བཏགས་པར་མངོན་ཐུབ། “མིག་”ཅེས་རེའུ་
21



མིག་དང་“མངས”ཅེས་པ་“མིག”གི་གྲངས་མང་པར་འགྲེལ་ན་དོན་དང་
མཐུན་ལ། ཕལ་སྐད་ཀྱིས“འཇིག”ཅེས་པ་ནི་མིག་མངས་ཀྱི་རྡེའུ་འཇོག་
སྐབས་སྔ་རྒོལ་པས་རིག་པའི་ལམ་ནས་བརྟན་འཇགས་བྱས་པ་དེ་ཕྱི་རྒོལ་
པས་རིག་པས་འཇིག་པར་བྱས་པས་ན་དེ་ལྟར་བཏགས་པ་ཡིན་ལ། མིག་
མངས་ཀྱི་རྡེའུ་སྔ་མ་སྔ་མ་རིགས་པས་བརྟན་པར་བྱས་པ་ཕྱི་མ་ཕྱི་མ་རིག་
པས་འཇིག་པར་བྱེད་པའི་རྩེད་མོའི་རིགས་འདི་ལ་“འཇིག”ཅེས་མང་བཏགས་
པར་བསམས་ལ། དེང་སྐབས་ཡིག་ཐོག་ལ་འགོད་སྐབས་“འཇུག”་འདི་རྒྱུགས་
ཆེ་བར་འདུག་ལ། འདི་གཉིས་དང“འགྱིག”ཅེས་ཁྱད་མེད་དུ་འབྲི་རུང་བ་
དཔྱོད་ལྡན་མང་པོའི་ངག་ལས་ཐོས་སོ། །ཨ་མདོའི་ཕྱོགས་སུ་རེའུ་མིག་ཤིན་
ཏུ་མང་བའི་རྩེད་ཆོས་འདི་ལ“འཇུག”ཅེས་ཀྱང་འབྲི་ལ། འགྲོ་བའམ་སོང་
བའི་དོན་ཅན་གྱི་བྱེད་འབྲེལ་ལས་ཚིག་ད་ལྟ་བ་ཡིན། གཞུག་ནི་མ་འོངས་
པ་དང་བཅུག་ནི་འདས་པ། ཆུགས་ནི་སྐུལ་ཚིག་གི་དོན་བཅས་རིམ་བཞིན་
སྟོན་པས། རོལ་རྩེད་ཀྱི་རྡེའུ་རྣམས་གཅིག་རྗེས་གཅིག་གིས་རིག་ལམ་རྣོན་
པོས་ལམ་ལ་འཇུག་པའམ་འགྲོ་བ་དང་། རྡེའུ་རྣམས་རེའུ་མིག་གི་ལམ་ལ་
འགྲོ་ཕྱོགས་ཀྱི་སྤྱི་འབྲས་སམ་ལམ་ལུགས་ལྟར་རིག་ལམ་འགྲན་རྩོད་ཀྱིས་
གཅིག་རྗེས་གཅིག་ལ་དཔུང་འཇུག་བྱེད་པའམ། “རེའུ་་འཇོག་པའི་ལམ་ལ་
འཇུག་དགོས་པས་དོན་ལ་བལྟས་ནས་བཏགས་པར་འདོད། མདོ་དབུས་
ཁམས་གསུམ་ཐུན་མོང་གིས་སྤྱོད་ཡུལ་དུ་གྱུར་པའི་རོལ་རྩེད་འདི་ལ་རང་
རང་ས་ནས་མིང་རེ་ཐོན་པ་འདིས་དར་ཁྱབ་ཧ་ཅང་ཆེ་བ་དང་འཚོ་བའི་
གཏིང་ཟབ་སར་གནས་པའི་རིག་གནས་བག་ལ་ཞ་བ་ཞིག་དང་། ལོ་རྒྱུས་
རིང་ཞིང་ས་གནས་ཀྱི་བཀག་རྒྱས་མ་ཆོད་པར་དུས་རབས་ནས་དུས་རབས་
ལ་བརྒྱུད་དེ་ང་ཚོའི་དུས་འདིར་གཏུགས་པ་མཚོན་ཐུབ། དེ་ལས་རང་རེ་
215



བོད་ལ་ཡང་གནའ་སྔ་མོའི་དུས་ནས་མིག་མངས་རོལ་རྩེད་ཀྱི་རིགས་མང་དུ་
དར་ཡོད་པ་གསལ་བཤད་བྱས་ཡོད། གཞན“འགྱིག”ཅེས་འབྲི་སྲོལ་ཡོད་པ་
ནི་རིག་པས་བསྒྲིགས་པའི་རྡེའུ་རྣམས་གྲལ“འགྲིག”པའི་དོན་ཡིན་པར་
འདོད་ལ། དེར་ཡང་ཏིང་འཛིན་བཀྲ་ཤིས་ཀྱིས《འགྱིག་གི་རྣམ་བཞག་
དང་དེའི་ཁྱད་ཆོས་མདོར་བསྡུས་སུ་བཤད་པ》ཞེས་པ་ལས། འགྱིག་ཅེས་པ་
ནི་འགྲིག་ཅེས་ཡིན་པར་སྔ་བའི་ལོ་རྒྱུས་ལས་གསུངས་ཤིང༌། མདོ་སྨད་ཀྱི་
ཁ་སྐད་དུ་མི་ལ་སྤྱི་དང་གྲི་ལ་གྱི་ཞེས་པ་དེ་ཚང་མ་ཏུན་ཧོང་གཏེར་ཡིག་
ལས་ཐོན་པའི་ཡིག་རྙིང་གི་ཀློག་སྟངས་དང་གཅིག་ཡིན། ཏུན་ཧོང་གི་ཡི་
གེ་དེ་དག་ནི་བརྡ་རྙིང་ངམ་གནའ་སྐད་ཅིག་ཡིན་པ་དང་ལོ་ངོ་ཆིག་སྟོང་
ཡན་གྱི་ལོ་རྒྱུས་ལྡན་པར་མཁས་པའི་གསུང་དུ་གསལ་ལ། མ་མཐར་བཀས་
བཅད་གསུམ་པ་ཡར་སྔོན་གྱི་ཀློག་སྟངས་ཤིག་ཡིན་པའི་དབང་དུ་བཏང་ན།
འགྱིག་ཅེས་པའི་ཐ་སྙད་དེར་མ་མཐར་ཡང་ལོ་ངོ་བདུན་བརྒྱ་བརྒྱད་བརྒྱ་
ཙམ་གྱི་ལོ་རྒྱུས་ཡོད་པར་རྟགས་གྲུབ་ཏུ་སླ་ཞེས་བཀོད་པོར་གནས་ལུགས་
ཤིན་ཏུ་ཡོད་པར་སྙམ།
བོད་ཡུལ་འདིར་གྲངས་ཀྱིས་མི་ཟིན་པའི《གླིང་སྒྲུང》དུ་མ་ངག་རྩོམ་
དུ་གྲུབ་ནས་རྒྱུན་མ་ཆད་པར་ཡོད་ལ། དེ་འཆད་གྱེར་བྱེད་མཁན་གྱི་སྒྲུང་
བའང་ངོ་མཚར་ཞིང་གསང་བ་ལྐོག་གྱུར་གྱི་བཤད་པ་མང་པོ་འདུག ད་དུང་
སེང་ཆེན་རིན་པོ་ཆེ་གཙོ་མཛད་པའི་དཔའ་རྟུལ་སུམ་ཅུ་དང་གཙོ་འཁོར་
གྲངས་མེད་ཀྱི་ཞབས་རྗེས་དང་ཕྱག་རྗེས། རྟ་རྗེས་དང་ཁྱི་རྗེས། མཁར་
རྨང་སོགས་གང་ས་གང་ན་མཇལ་རྒྱུ་ཡོད་དེ། དེ་དག་ལ་དེ་དང་འཚམ་
པའི་ངག་རྒྱུན་གཏམ་རྒྱུད་གསོན་ཉམས་ལྡན་པ་རེ་བཤད་རྒྱུ་ཡོད། དེ་ལ་
དེང་སྐབས་རྒྱལ་ཁབ་དང་མི་སྒེར། མཁས་པ་དང་རིག་གནས་པ། མང་
-31 6



ཚོགས་སོགས་ཐམས་ཅད་ཀྱིས་མཐོང་ཆེན་དང་བརྩི་བཀུར་ཁས་ལེན་བྱེད་
བཞིན་ཡོད་ལ། ལྷག་པར་རྒྱལ་ཁབ་ཀྱི་རིག་དངོས་ཤུལ་བཞག་རྩ་ཆེན་གྱི་
གྲོས་སུ་བརྩིས་ཏེ་སྲུང་སྐྱོབ་དང་སྔོག་འདོན་གྱི་ལས་ལ་བརྩོན་བཞིན་འདུག
འདི་ལ་སྤྱི་ནས་བཤད་ན་གེ་སར་རྒྱལ་པོའི་ཤུལ་རྟེན་ལས་རིག་རྫས་ལ་
གཏོགས་པ་དང་ངག་རྒྱུན་ལ་གཏོགས་པ་གཉིས་ཡོད་ཅིང་། དེ་གཉིས་ལ་
གཅིག་ལ་གཅིག་བརྟེན་གྱི་འབྲེལ་བའམ་རྒྱུ་འབྲས་ཀྱི་འབྲེལ་བ་ཞིག་ཀྱང་
ཡོད་དེ། མཁར་ཤུལ་དང་ཞབས་རྗེས་སོགས་དངོས་པོའི་རྗེས་ཤུལ་ལས་ངོ་
མཚར་བའི་གཏམ་རྒྱུད་རེ་འབྱུང་བཞིན་ཡོད་པས་ན། ས་ཆ་སོ་སོར་ཡོད་
པའི་གེ་སར་ཀྱི་མིག་མངས་འཁྲབ་གཞི་དག་ཀྱང་དེ་ལས་མ་འདས་ཏེ། ད་
ལྟ་མཇལ་རྒྱུ་ཡོད་པའི་ཆུ་དམར་ལེབ་ནས་བྱུང་བའི་རྡོའི་མིག་མངས་འཁྲབ་
གཞི། ཆབ་མདོ་རུ་བྱུང་བའི་རྡོའི་མིག་མངས་འཁྲབ་གཞི་སོ་སོར་ཡང་གེ་
སོར་རྒྱལ་པོ་དང་འབྲེལ་བའི་ངག་རྒྱུན་རེ་ཡོད་ལ། ངག་རྒྱུན་དེ་དག《གླིང་
སྒྲུང》གང་རུང་གི་བྱུང་རིམ་ལས་ཀྱང་མངོན་གྱིན་འདུག མང་ཚོགས་ཀྱི་ངག་
རྒྱུན་ཡིན་ནའང་འདྲ། 《གླིང་སྒྲུང》གང་རུང་གི་བྱུང་རིམ་ལས་བྱུང་བའི་
གཏམ་རྒྱུད་ཚང་མས་དེ་དག་གེ་སར་རྒྱལ་པོའི་ཤུལ་རྟེན་དངོས་ཡིན་པར་
ཞིབ་འཇུག་གི་ཁ་ཕྱོགས་སྟོན་བཞིན་ཡོད་ལ། ངག་རྒྱུན་ཁྲོད་ཀྱི་དངོས་པོ་
དེ་དག་ལ་དོན་དངོས་འཚོལ་རྒྱུ་ཡོད་པའི་བདེན་དཔང་གི་མཛུབ་སྟོན་ཡང་
བྱེད་བཞིན་ཡོད་པས། དེ་གཉིས་ཀྱིས་ཕན་ཚུན་ལ་ཐོན་པའི་འབྲེལ་བ་ནི་
གཅིག་གིས་གཅིག་ལ་དཔུང་བོ་བྱེད་ལ། ང་ཚོས་གེ་སར་རྒྱལ་པོའི་ཤུལ་
རྟེན་ལ་ཞིབ་འཇུག་བྱེད་སྐབས་དེ་གཉིས་ཀྱི་གང་ཡང་སྣང་མེད་དུ་འཇོག་མི་
ཆོག་ལ། དེ་གཉིས་ཀྱི་འབྲེལ་བར་རྣམ་འགྱུར་ལེགས་པོ་འཛིན་དགོས་པར་
འདོད་དོ། །
217



གཉིས། གེ་སར་རྒྱལ་པོའི་མིག་མངས་རྩེད་ཤུལ།
1. ནག་ཆུ་ས་ཁུལ་ན་ཡོད་པའི་གེ་སར་རྒྱལ་པོའི་མིག་མངས་རྩེད་ཤུལ།
བོད་ལྗོངས་ཆབ་མདོའི་ནག་ཆུ་གཞུང་ལམ་བརྒྱུད་ན་སོག་རྫོང་གི (
ཊྛ）ར་བདག་ཞང་ཞེས་རྩྭ་ཆུ་འཛོམས་པའི་ས་ཧ་ཅང་སྐྱིད་པོ་ཅིག་ཡོད་
ལ། ཁོ་ཚོའི་ངག་རྒྱུན་ལ་གེ་སར་རྒྱལ་པོ་ཧོར་འདུལ་ལ་འགྲོ་དུས་ས་ཆ་འདི་
བརྒྱུད་མྱོང་བ་མ་ཟད། ཧོར་གྱི་ཐེལ་མོ་སྤུན་གསུམ་དང་མིག་མངས་ཀྱི་ཤོ་
རྒྱན་བཞག དེ་རུ་ཡོད་པའི་རྡོའི་མིག་མངས་ཀྱི་འཁྲབ་གཞི་དེ་ལུས་པ་ཡིན་
ལ། གེ་སར་རྒྱལ་པོ་དང་ཐེལ་མོ་གསུམ་ཉིན་གང་ལ་མིག་མངས་རྩེད་ཀྱང་
གེ་སར་མ་རྒྱལ་པས་ཉི་མ་ཇེ་རིང་ལ་གཏོང་ཆེད། ཁོང་གིས་ཉི་མ་རྡོ་མདུང་
ཞིག་ལ་བཏགས་ཏེ་བཞག་པས་དེ་ལ་མི་རྣམས་ཀྱིས་ཉི་མ་རྡོ་ཕུར་དུ་འབོད་
པར་གྲགས། གེ་སར་རྒྱལ་པོ་སྤང་ལ་གོང་ཐོག་གི་ལམ་རྒྱུད་ཀྱི་སྣེ་ནས་ཡར་
ཕེབས་ཏེ། སྤོ་ཁང་གྲུ་བཞི་ཞིག་གི་སྒོ་ན་ཧོར་གྱི་བུ་མོ། ཐེའུ་རང་གི་བུ་
སྐལ། ཧོར་རྒྱལ་པོ་གསུམ་གྱི་ཚ་མོ། ལམ་སྲུང་གཞན་རྣམས་ལ་བློ་མ་ཁེལ་
བར་བཞག་པའི་བུ་མོ་སྤུན་གསུམ་ཡོད་པ་དེར་བྱོན་ཚེ། སེང་ཆེན་གྱི་ཕྲག་
གོང་ནས་གུང་སྨན་རྒྱལ་མོའི་ལུང་བསྟན་ལ། འདི་གསུམ་རོགས་ལ་ཁུགས་
ན་ཧོར་གུར་དཀར་འདུལ་སླ། གཟིམ་མེད་མར་མེ་ཚེ་འབར་གྱི་སྒོ་ལྕགས་
མེར་བ་བཅུད་ཐིག་གར་ཡོད་ཤེས་པས་དེ་ལ་ཤོ་རྟགས་ཞོག་ལ་ཕམ་པར་
གྱིས་ཞེས་གསུངས་སོ། །
དེ་ནས་གེ་སར་རོང་བློན་ཕྱིང་སྔོན་ལ་སྤྲུལ་ཏེ། ཨ་རོགས་ཧོར་གྱི་
ཐེལ་མོ་གསུམ། དཔོན་དྲིན་ཆེན་ཤོར་བའི་གཡོག་པོ་དེ་སེམས་སྐྱོ་བ་ལ་
ནམ་ཟླ་མི་ཆོད། མིག་མངས་ཤོ་འདྲ་རྩེད་ས་ཨེ་རྙེད་དང་། མཐར་ཧོར་
བདུད་ཕྱོགས་གཅིག་ཏུ་སྦྲེལ་ནས་ཤ་ལན་འདྲ་ཨེ་ལོན་བསམས་ཤིང་ཡོད་
218



གསུངས་པ་དང༌། ཐེལ་མོ་སྤུན་གསུམ་ཡང་ཐེའུ་རང་གི་བུ་སྐལ་ཡིན་
སྟབས་ཤོ་རྩེད་ཟེར་བ་ལ་དགའ་ཞིང་ཤོ་རྒྱན་གཅིག་འཇོག་ཟེར། གེ་སར་ཤོ་
རྒྱན་ལ་སུ་ཕམ་ན་བྱང་ཁོག་འགྲམ་ནས་རྩིབ་བུ་རེ་ལེན་རྒྱུ་གྱིས་གསུངས་ཚེ།
ཐེལ་མོ་གསུམ་ཁོ་ཚོ་རྒྱལ་ཐུབ་པའི་ང་རྒྱལ་དང་བཅས་འཐད་པ་བྱུང་།
རྒྱན་ལ་དེ་བྱེད་ཅེས་སྨྲས་ནས་རྡོ་གོར་གཅིག་ལ་རི་མོ་བྲིས། རྡོ་ཆག་ནའང་
རི་མོ་གསལ་ལེ་གཅིག་བྱས། ཐེལ་མོ་གསུམ་གྱི་སེམས་ལ་མི་འདི་གྲོགས་ལ་
ཁུགས་ན་བྱད་བཞིན་ཀྱང་མཛེས། ལྟ་ན་ཡང་སྡུག་ལ་དཔོན་པོ་ཡང་མེད་
འདྲ་བས། ངེད་རང་སྤུན་གསུམ་གྱི་ཚེ་རོགས་ལ་ཅི་འགྲོ་བྱེད་དགོས་
བསམས་ཤིང་། ཐེའུ་རང་ལྷ་འབོད་དང་ཤོ་གྲོགས་ལ་བསྐུལ་བས་ཐོག་དང་
པོར་རྒྱལ། དེ་ནས་ཐེངས་གཉིས་པར་གེ་སར་གྱིས་བསམ་ཞིག་བཙུགས་པ་
ན་ཉི་མའང་ནུབ་ལ་ཁལ་ཡོད་པས་མིག་མངས་བསྒྲིགས་ཏེ་རྒྱུན་བཞག དེར་
སེང་ཆེན་གྱིས་ལྷ་འབོད་ཡིད་ཀྱིས་མཛད་ནས་མིག་མངས་ཀྱི་ཤོ་རྩེད་པས་
སེང་ཆེན་རྒྱལ། ཐེལ་མོ་གསུམ་ལ་ཤོ་རྒྱན་མ་ཐོབ་པས། ཐེའུ་རང་གསུམ་
གྱི་གྲངས་ཀས། ཞག་གསུམ་གྱི་བར་དུ་ཤོ་རྩེད་དགོས་ཟེར་ནས་ཞག་གསུམ་
བར་དུ་རྩེད་ཀྱང་སེང་ཆེན་རྒྱལ་ནས་རལ་གྲི་བཏབ་པ་ལན་མེད་ཕར་ནས་
རྩིབ་བུ་ལེན་རྩིས་བྱས་པ་དང་། ཐེལ་མོ་གསུམ་སྐྲག་ཐག་ཆོད་དེ་ཞུ་བ་བྱས་
ཤིང་། དགྲ་ཕར་རྒྱུག་ལ་ཐེལ་མོ་མ་ལན་གུར་དཀར་ལན་པ་དང༌། ངེད་
བུ་མོ་གསུམ་ལ་འབྲུག་མོ་མཁོ་བསམ་ཅི་ཡང་མེད། ད་ཁྱེད་ཧོར་ཡུལ་སྟོད་
ལ་འབྱོན་ན་ཅི་གསུང་གི་བཀའ་བཞིན་སྒྲུབ་པར་བཤད་ཅིང་། ལྷ་གནམ་
ཐེལ་ག་ཡུ་དཔང་ཟེར་ནས་དོན་ཡང་དག་གི་ཚིག་སྒོ་མནའ་ཐེངས་མ་གསུམ་
དུ་བཅད་པ་ཞུས་སོ། །
དེར་སེང་ཆེན་གྱིས། འོ་ན་ཁྱོད་གསུམ་གྱི་ལག་ན་གཟིམ་མེད་མར་མེ་
219



ཚེ་འབར་གྱི་སྒོ་ལྕགས་མེར་བ་བཅུད་ཐིག་ཡོད་པར་གདའ་བས། དེ་ང་ལ་
སྤྲོད་དགོས། དེ་མི་ཚད་གཟིམ་མེད་ཀྱི་མར་མེ་གར་ཡོད་ང་ལ་སྟོན་དང་
རྩིབ་བུ་མི་ལེན་གསུངས་པ་དང༌། ཐེལ་མོ་གསུམ་གྱིས་ཕྱག་ཤིང་སྡོང་འགྱེལ་
བ་བཞིན་དུ་འཚལ་ནས་ཁས་བླངས་ཤིང༌། ཐེལ་མོ་སྤུན་གསུམ་དེའི་ཉིན་མོར་
བཏུལ་ནས་གྲོགས་སུ་བཀུག་ཅིང༌། ཤོ་འགྲན་གྱི་ཡོ་བྱད་རྡོ་ཡི་མིག་མངས་
གསལ་ཞིང་གྲལ་འགྲིག་པ་དེ་ད་ལྟའི་ལྷ་སའི་ནག་ཆུ་ནས་ལུས་སོ། །ཞེས་
དམངས་ཁྲོད་དུ་བཤད་སྲོལ་ཆགས་ཡོད།
2. ཆབ་མདོ་ས་ཁུལ་ན་ཡོད་པའི་གེ་སར་རྒྱལ་པོའི་མིག་མངས་རྩེད་
ཤུལ། བློ་མཐུན་ང་ཕོད་ངག་དབང་འཇིགས་མེད་དགུང་ལོ་བཅུ་བདུན་
སྟེང་སྡེ་དགེ་ཕྱི་འབྲོག་དང༌། རི་བོ་ཆེ་ཆོས་གླིང་འབྲོག་པ་གཉིས་ཤར་ནུབ་
ས་འདྲེས་ཡིན་པས་རྩ་རའི་སྐོར་རྩོད་གླེང་གི་མི་བསད་འཁྲུག་རྐྱེན་བྱུང་བར་
མདོ་སྤྱི་ཛ་སག་རྣམ་གཉིས་ཀྱི་བཀའ་བཞིན་གྱོད་གཞི་ཐག་གཅོད་བྱེད་པར་
ས་གནས་སུ་བསྐྱོད་སྐབས། ས་མཚམས་དེར་རྡོ་ཕ་བོང་ཆེན་པོ་ཞིག་ཡོད་
པ་དེའི་སྟེང་སྔ་རབས་གླིང་རྗེ་གེ་སར་རྒྱལ་པོ་དང་འབྲུག་མོ་གཉིས་སྤྲོ་འཆམ་
ལ་ཕེབས་སྐབས་སུ་མིག་མང་སྐྱོན་སའི་འཁྲབ་གཞི་ཆེས་བརྐོས་ཤིག་ཡོད་པ་
དེ། འབྲོག་པ་ཁག་གཉིས་ཀྱི་ས་མཚམས་ཡིན་པ་སྔར་ནས་བཤད་སྲོལ་ཡོད་
ལུགས《དགྲ་ལྷ་ཟླ་བ་བཟང་པོའི་ཆེད་རྩོམ་ཕྱོགས་བསྒྲིགས》སུ་བཀོད་ཡོད་
ལ། དེ་ནི་དེང་སྐབས་བདག་ཉར་དོ་དམ་བྱས་ཡོད་པ་མ་ཟད། མང་ཚོགས་
ཀྱིས་དད་མཆོད་ཀྱང་བྱེད་བཞིན་ཡོད་ལ། འདྲ་པར་དཔེ་ཆ་དང་དུས་དེབ་
གང་རུང་ལས་ཀྱང་མཐོང་ཐུབ། དེ་ལ་གླིང་སྒྲུང་དང་འབྲེལ་བའི་ངག་རྒྱུན་
གསོན་ཉམས་ལྡན་པ་ཞིག་ཡོད་པ་ནི་འདི་ལྟ་སྟེ། གེ་སར་དང་འབྲུག་མོ་
གཉིས་ཀྱི་གཉེན་གྱི་ལྟ་གོན་སྐབས་ནས་ལྷན་དུ་སྤྲོ་དགར་རོལ་ཅིང་མིག་
220



མངས་རྩེད་པའི་སྨོན་ལམ་འགྲིག་ཡོད་དེ། དེ་ཡང་དུས་རེ་ཞིག་ན། བླ་མ་
ཨོ་རྒྱན་པདྨ་ཁོང་གི་ཐུགས་དགོངས་ལ། ད་ནི་སྐུ་ལོའི་མི་ཟོག་འཁོར་བཅས་
ལྷ་སྲས་ཇོ་རུའི་ཕྱག་ཏུ་སྤྲོད་རོན་པས། རྟ་རྒྱུག་དགོས་ཚུལ་གྱི་ལུང་བསྟན་
ཞིག་བྱེད་དགོས་སྙམ་ནས། ནེ་ནེ་གནམ་སྨན་དཀར་མོ་བང་ཆེན་དུ་མངགས་
ཏེ། ལྷ་སྲས་ཇོ་རུ་ལ་ལུང་བསྟན་གནང་། ཇོ་སྐྱིད་དམ་པ་སངས་རྒྱས་དེ་
ཨ་མས་མ་ཁོགས་པར་གླིང་དཀར་སྟོད་ཀྱི་སྲིད་པ་ཁོག་མོ་རོག་རྫོང་། ཁྲོ་
རྒྱལ་དཔོན་པོའི་ཕོ་བྲང་གི་ཡང་སྟེང་དུ་བྱ་རོག་ཁོག་སྟོད་སེར་པོ་གསེར་
ལས་བྱས་པ། ཁོག་སྨད་དཀར་པོ་དངུལ་ལས་བྱས་པ། གཤོག་དྲུག་སྨུག་
པོ་མཆོང་ལས་གྲུབ་པ། སྡེར་མོ་ནག་པོ་ལྕགས་ལས་གྲུབ་པ་ཞིག་ཏུ་སྤྲུལ་
ནས་དངོས་གྲུབ་ཐོབ་ཚུལ་གྱི་རྫུན་ལུང་གནང་བས་ཁྲོ་ཐུང་ཡིད་ཆེས་ཤིང་།
ཁ་རག་བཟའ་ཡི་གསེར་མཚོས་ཇོ་རུའི་ཐན་ལྟས་ཡིན་ཚུལ་བཤད་ཀྱང་མ་
ཉན་པར། ངས་ཟས་ཁ་ན་ཡོད་དུས་ལྕེ་ཡིས་མི་འཕུད། ནོར་བུ་ལོན་ཁ་ཤྭ་
ཡུ་མི་འདར། དངོས་གྲུབ་འཐོབ་ཁ་ཐེ་ཚོམ་མི་ཟ་ཟེར་ཞིང་བཅོས་རྒྱུ་མ་
བྱུང་པར། སྟག་རོང་དཔོན་པོ་ཁྲོ་རྒྱལ་གྱིས་རྟ་རྒྱུག་བྱེད་རྒྱུའི་གྲོས་ཀྱི་སྟོན་
མོ་བཤམས། གླིང་དཀར་སྟོད་སྨད་ཀུན་ཚོགས་ནས་རྟ་རྒྱུག་གི་དུས་སྐར་
ཐག་གཅོད་བྱས། །
དུས་དེ་ཙ་ན། ཆུང་རྒྱུད་ཚང་གིས་ཇོ་རུ་ཕྱིར་གདན་འདྲེན་ཞུ་བར་
གང་དྲག་གི་གྲོས་བྱས་པས། ཁྲ་བོ་སྤྱི་དཔོན་རྒྱལ་པོས་རྒྱ་ཚ་ཞལ་དཀར་ལ།
ཁྱོད་སྐུ་ལོའི་མཚེར་སར་སོང་ལ། ཇོ་རུ་རྨ་ཡུལ་དུ་བརྫངས་པའི་རྩ་བ་
འབྲུག་མོ་ཁྱོད་ལ་ཐུག་ཡོད་པས། ད་ལྟ་གདན་འདྲེན་ཞུ་མ་ཐུབ་ན་ཁྱོད་ལ་
ཐུག་ཡོད་ཚུལ་གྱི་འཇིགས་སྣང་གི་རྣམ་འགྱུར་ཞིག་སྟོན་ཞེས་བློ་བསྟན། རྒྱུ་
ཚས་ཐབས་དེ་བཞིན་འབྲུག་མོ་ཇོ་རུ་གདན་འདྲེན་པར་བརྫངས། ཇོ་རུས་
221



དེ་མཁྱེན་ཞིང༌། འབྲུག་མོ་འདིས་དེ་སྔ་མ་ཤེས་པར་ང་ལ་ངན་སྨྲས་མང་
པོ་བྱས་པའི་སྒྲིབ་སྦྱོང་ལ་སྐྲག་སྣང་ཚད་མེད་པ་ཞིག་བྱེད་དགོས་དགོངས།
མི་ནག་རྟ་ནག་འཕྲུག་ཅན་ཞིག་ལ་སྤྲུལ་ནས་འཇིགས་སྐྲག་བསྟན་ཞིང་བློ་མི་
འགྱུར་བའི་རྟགས་ལ་གསེར་འགུལ་ཉི་མ་རང་ཤར་དེ་བླངས། དེ་ནས་ཡང་
མི་དཀར་རྟ་དཀར་ལྟ་བས་ཆོག་མི་ཤེས་པ་ཞིག་ལ་སྤྲུལ་ནས་ལམ་སྒུག
འབྲུག་མོས་དེར་དགའ་བའི་རྣམ་འགྱུར་ཚད་མེད་བསྟན། འཆི་མེད་བདུད་
རྩིའི་ཚེ་ཆང་དེ་དཔོན་གཡོག་ལ་དྲངས་པས། ཇོ་རུའི་ཐུགས་ལ་ད་ནི་རྟེན་
འབྲེལ་ལེགས་པར་འགྲིག་བྱུང་སྙམ་ནས་ཐུགས་དགྱེས་ཤིང༌། ཁོང་གཉིས་
ཚེ་འདིར་མི་འགྱུར་བའི་རྟགས་ལ་དར་དཀར་ཞིག་ལ་མདུད་པ་བཅུ་གསུམ་
བརྒྱབ་པ་དེ་འབྲུག་མོ་ལ་གནང་། ལྷན་དུ་རྩེད་དགའ་རོལ་ནས་མིག་
མངས་ཀྱི་ཤོ་རྩེད་ཅིང་རྒྱུན་ལ་སྐྱ་ལོའི་ནོར་བུ་ཆ་བདུན་དེ་བཞག་ཅིང་།
སྐྱ་ལོའི་ནོར་བུ་ཆ་བདུན་དེ་བཟུང་ནས་སྲིབ་རི་ནགས་རྒྱལ་ཕྱུག་མོར་འཛོམ་
རྒྱུ་བྱས། རྗེས་ནས་ཆབ་མདོ་རྩྭ་ཐང་ནས་མིག་མངས་རྩེད་པའི་རྟེན་འབྲེལ་
ཀྱང་འདི་ནས་འགྲིག ཕྱི་ཉིན་དེར་འབྱོར་དུས་ཇོ་རུས་འབྲུག་མོ་དང་འདྲེ་མོ་
ནོར་ཁུལ་གྱིས་བརྙས་བཅོས་མང་པོ་བྱས་རྗེས་འབྲུག་མོ་ཇོ་རུར་ཡིད་ཆེས་
ཤིང་། རྐྱང་རྒོད་འཕེར་བ་འཛིན་རྒྱུའི་དམ་བཅས་རྗེས་མཉམ་དུ་གླིང་
དཀར་སྟོད་ལ་ལོག
ཉི་མ་དེའི་ཕྱི་ཉིན། གདོང་ཕ་ཆེན་རག་བཟའ་དགེ་མཚོ། སྒ་སྐྱ་ལོའི་
སེང་ལྕམ་འབྲུག་མོ། སྔོ་ལོ་སྐྱིད་ཀྱི་ནེའུ་ཆུང༌། དྲིན་ཅན་ཨ་མ་འགོག་མོ་
བཅས་ཀྱིས་ཞགས་པ་ཁམས་གསུམ་རང་འགུགས་དེ་བཟུང་ནས་རྐྱང་རྒོད་ཀྱི་
རྗེས་ལ་སོང་ཞིང་། ས་བཟང་པོ་སྨོན་ལམ་ལ་ཁ་ནས་རྐྱང་རྒོད་མཐོང་ཏེ་ཨ་
མ་འགོག་མོས་ལྷ་འབོད་ཀྱིས་ད་བཟོད་འཛིན་ཐུབ་པ་བྱུང༌། དེར་རྐྱང་རྒོད་
222



ཀྱིས་མ་འགོག་མོ་དེ་རྒྱ་ནག་མཆོད་རྟེན་ཡན་ཆད། དབུས་ལྷ་སའི་རྡོ་རིང་
མན་ཆད། བོད་ཀྱི་འབྲོག་གནས་མཆེད་ལྔ། ཡུལ་གྱི་མགུར་ལྷ་བཅུ་གསུམ་
གྱི་ཕྱོགས་ཐམས་ཅད་དུ་ཁུར་རྗེས་སྡིག་སྒྲིབ་སྦྱོང་བའི་གླུ་བླངས་རྗེས་མི་རྟ་
གཉིས་སྤྲོ་བས་ཕྱིར་ཕེབས། བཀྲ་ཤིས་པའི་ཉི་མ་དེ་ལ་འབྲུག་མོས་རྐྱང་རྒོད་
ལ་གསེར་སྒ་སྤྲད་ཅིང་། བཀྲ་ཤིས་སྨོན་ལམ་ཡང་ཡང་ཞུས་སོ། །
དུས་དེ་ན་དཔའ་རྟུལ་ལྷ་བློན་སུམ་ཅུ་དེ་མུ་ཏིག་བསྟར་ལ་བརྒྱུས་པ་
ལྟ་བུས་ཡར་གུ་ར་རྫ་ལ་ཆིབས་ཁ་བསྐོར་ནས་མདོ་བའི་རྣ་བ་སྔོན་རྗེས་མེད་
པར་བཤིབས་པ་དང་། འབྲུག་མོས་རྟ་བཤད་སྒང་ནས་བརྒྱབ་ནས་ཐུགས་
སྨོན་གང་མང་མཛད། ཇོ་རུས་བང་རྩལ་འགྲན་ཞོར་དུ་ཨ་ཡུ་དིལ་སོགས་
འཁོར་དུ་བསྒྱུར། མཐར་རྐྱང་རྒོད་ལ་རྒྱུག་ཡ་མ་ཞོག་པར་ཇོ་རུ་ཁམས་
གསུམ་ཁྲི་ལ་འགྱིང་ཞིང་གླིང་བའི་མགོ་བདག་དང་འབྲུག་མོའི་སྐྲ་བདག་ལ་
དབང་བསྒྱུར། གླིང་གིས་གཉེན་སྟོན་རྒྱ་ཆེན་པོ་བྱེད་སྐབས་བག་གསར་
དང་མག་གསར་གཉིས་སྤྲོ་འཆམ་ལ་ཕེབས་ཅིང་། སྔོན་གྱི་རྟེན་འབྲེལ་ཡང་
འགྲིག་ཏུ་གྱུར་ཏེ་བརྩེ་དུང་མི་འགྱུར་བའི་ཆེད་དུ་རྡོ་ལ་མིག་མངས་ཀྱི་རི་མོ་
བྲིས་ཤིང་། སེམས་སྐྱིད་ཅིང་སྤྲོ་བའི་ངང་རོལ་རྩེད་ལ་ཞུགས་པས་རྡོ་ཡི་
མིག་མངས་འཁྲབ་གཞི་དེ་ནམ་ཡང་ཆབ་མདོ་རྩྭ་ཐང་ནས་ལུས་སོ། །
3. ཆུ་དམར་ལེབ་ན་ཡོད་པའི་གེ་སར་རྒྱལ་པོའི་མིག་མངས་རྩེད་
ཤུལ། ཡུལ་ཤུལ་ས་ཁུལ་ན་ཡོད་པའི་གེ་སར་གྱི་མིག་མངས་འཁྲབ་གཞིའི་
རྗེས་ཤུལ་ནི་ཆུ་དམར་ལེབ་རྫོང་འབའ་སྒང་ཞང་གི་ནུབ་ནས་རྨིས་ལྔ་སྟོང་
ཙམ་གྱི་མཚམས་སུ་ཡོད་ཅིང་། ཆེ་ཆུང་མི་འདྲ་བའི་རྡོ་ལེབ་གཉིས་ཀྱི་
སྟེང་དུ་བྲིས་ཡོད། འགྱོད་སེམས་སྐྱེས་དགོས་པ་ཞིག་ནི་ཉིས་སྟོང་ལོར་དེ་
གར་ལམ་བཟོ་སྐབས་ལན་ཀྲིག་ཧྲི་ཀྲིན་གུང་ཟིས་འགས་གཏོར་བྱས་སོང་
223



ཞིང་། རྗེས་སུ་འབའ་སྒང་ཞང་སྲིད་གཞུང་གིས་གོང་རིམ་ལ་སྙན་ཞུ་བྱས་
རྗེས། མཚོ་སྔོན་ཞིང་ཆེན་འགྲིམ་འགྲུལ་ཐིན། མི་རིགས་དོན་གཅོད་ཨུ་
ཡོན་ལྷན་ཁང་། མཚོ་སྔོན་ཞིང་ཆེན་སྲིད་གྲོས་སོགས་བརྒྱུད་དེ་གྱོད་དོན་
ཐག་གཅོད་བྱས་ཏེ་སྒོར་ཁྲི་དྲུག་གི་སྐྱིན་ཚབ་སྤྲད་ཅིང༌། མིག་མངས་འཁྲབ་
གཞིའི་ཀླུད་གཟུགས་བཟོ་རྒྱུའི་གྲོས་ཐག་བཅད་མོད་ད་དུང་བཟོ་ཐུབ་མེད།
རྡོའི་འཁྲབ་གཞི་དེ་ལ་དམངས་ཁྲོད་དུ་ངག་རྒྱུན་གཉིས་ཡོད་དེ། གཅིག་ནི་
གེ་སར་རྒྱལ་པོ་བདུད་འདུལ་ལ་སོང་དུས་མེ་བཟའ་འབུམ་སྐྱིད་ཀྱིས་བརྗེད་
བཟས་བརྗེད་ཆུ་ཡི་བཏུང་བ་སྦྱར་ནས་དྲན་པ་ཉམས་པར་བཏང་ཞིང༌།
ལོ་དགུ་ལ་གླིང་ལ་ལོག་མ་ཐུབ་པས་འབྲུག་མོ་ཧ་ཅང་སུན་སྣང་གིས་མཛུབ་
མོས་མིག་མངས་འཁྲབ་གཞི་འདི་བྲིས་ཤིང་། གཡོག་མོ་རྣམས་དང་ལྷན་དུ་
ལོ་ཟླ་བསྐྱལ་ཐབས་བྱས་པར་བཤད་ལ། དེ་ལས་ངག་རྒྱུན་གཞན་ཞིག་ནི།
དེ་ཡང་གླིང་གེ་སར་རྒྱལ་བློན་རྣམས་ཀྱིས་བྱང་སྟོད་གནམ་ཁྲི་རྒྱལ་པོའི་ལུག་
རྫོང་གཡང་དུ་བླངས་ཤིང་། རྒྱལ་པོ་ཉི་མ་གླིང་བཞི་དབང་དུ་བསྡུས་པའི་ངག་
རྒྱུན་ལ། གླིང་ཡུལ་ཕུ་གདའ་བར་གསུམ་དུ་དམ་ཆོས་ཀྱི་ཉི་མ་ཤར་ཞིང་།
རྒྱལ་ཁམས་བདེ་ཞིང་ཆར་ཆུ་སྙོམས་པ། ལོ་ཕྱུགས་རྟག་ལ་ནད་མུག་ཞི་
ཞིང་ཡོད་པའི་དུས་ཤིག་ལ། འཛམ་གླིང་གེ་སར་རྒྱལ་པོ་ལ་མཁའ་འགྲོ་སྡེ་
ལྔས་ལུང་བསྟན་གནང་ཞིང་། སྔོན་མཁན་སློབ་ཆོས་གསུམ་གྱི་དུས་ལྟ་ལོག་
གྲུབ་འཛིན་ཐང་ནག་བོན་པོ་དེ་གྲོལ་ལམ་མ་རྙེད་པར་སོག་པོའི་ཡུལ་ལ་
བྲོས་ཤིང༌། ད་ལྟ་སྡིག་པོའི་ལས་མང་དུ་བྱེད་བཞིན་ཡོད་པ་འདུལ་དགོས་
པར་གསུང་བས། གེ་སར་གྱིས་བློན་དམག་རྣམས་གཅིག་ཏུ་བསྡུས་ཤིང་
དམག་གྲབ་བྱེད་དུས། དཔོན་པོ་ཁྲོ་ཐུང་སུན་སྣང་དང་ནོར་འགྱེད་ཉུང་
བར་འདོད་དེ་དགོངས་ཞུ་བྱས་པར། ལྷ་རྒོད་ཐུགས་རྒྱལ་དྲག་ཏུ་འཁྲུག་
224



ནས་བཀའ་བཀྱོན་གནང་བས་ཞུ་མ་ཕོད་པར་ཐག་ཆོད་པར་གདའོ། །གཟུ་
ཆེན་ཝེར་མའི་ལྷ་དར་དེ་ཡིས་ཁྲིམས་བསྒྲགས་ཤིང་སྤྱི་དཔོན་གྱིས་དམག་
བཀོད་མཛད་ཅིང་སྒར་དཔོན་ཞིག་དགོས་པར་གསུངས་བས། ཁ་ཤས་ཀྱི་
བསམ་པར་དེ་སྔོན་རྫོང་མང་པོ་ཕབ་སྐབས་ཀྱང་རྒྱལ་པོ་ལས་ལྷག་པའི་སྒར་
དཔོན་ཟེར་བ་དར་སྲོལ་མེད་ཀྱང་རྒྱལ་ཁ་མ་ལུས་ཐོབ་པས་དོན་ཆུང་བ་
དང༌། གལ་སྲིད་སྒར་དཔོན་བསྐོས་ན་དེ་སྔོན་ལས་ཆེ་བའི་རྒྱལ་ཁ་ཐོབ་རྒྱུ་
ཅི་ཡོད་བསམ་མཁན་ཡང་བྱུང་བ་དང༌། དེ་སྐབས་སུས་ཅི་ཡང་མ་ཞུས་
པར་ཐིང་ངེར་བཞུགས། ཡུད་ཙམ་བར་རྒྱལ་མཆོག་དམ་པ་ཉིད་ཐུགས་
མཉམ་པར་བཞག དེ་ནས་ཞལ་འཛུམ་མདངས་རྒྱས་པ་བཞིན་ཀ་ཡེ་ལྷ་བློན་
དཔུང་ཨ་ཁུས་གསུང་པ་དེ་ལུང་བབ་རང་ཡིན་སྟབས་རུ་འདྲེན་རྒྱལ་ཁག་ལྔ་
ཡི་དཔོན་པོ་དང༌། འདན་མ་ཁྲི་གཅེས་བསམ་གྲུབ་བཅས་སུ་མིག་མངས་
ཤོ་ཡི་རྒྱལ་ཕམ་གྱིས་ཐག་གཅོད་དགོས་ཞེས་བཀའ་བསྩལ། དེ་ལ་འདན་མ་
མ་འཐད་པར་ཁྲོ་ཐུང་གིས་ཁོ་རང་སྒར་དཔོན་བྱེད་འདོད་ཀྱིས་ཁས་བླངས་
ཀྱང་། སྤྱི་དཔོན་མ་འཐད་པས་ཁྲོ་ཐུང་གིས་སྤྱི་དཔོན་ལ་སྡིག་མོད་བྱས།
དེ་ནས་མདུན་གྲལ་སྟག་གདན་གོང་ནས་ཤན་པ་རྨེ་རུ་རྩེས། ཡ་རྒྱལ་བློན་
ལྷ་ཡི་ཚོགས་མ་སང་སྐྱེས་བུའི་སྐུ་མདུན་དུ་ལྷ་ཤོ་མིག་མངས་རྩེད་རྒྱུའི་གྲ་
སྒྲིག་གྱིས། མིག་མངས་རྩེད་ནས་སུ་རྒྱལ་ན་སྒར་དཔོན་དུ་བསྐོས་ན་ལྷ་ཡིས་
བསྐོས་དང་ཁྱད་པར་མེད། གལ་སྲིད་ འདན་མ་བབ་བྱུང་ན་མི་འཇོན་མི་
ཟེར་ཕ་ཡི་བུ་བློ་ཡ་གྲོས་རོགས་ང་ཡིས་བྱེད། སྒར་དཔོན་བསྐོས་རྒྱུ་འདི་ལྷ་
ཡི་རྒྱལ་པོའི་བཀའ་མཁས་དཔྱད་གང་བཅས་དུས་བཅས་དུས་བབ་འདྲ།།
ང་ཡིས་འཇོན་ཞུ་ཕོད་མེད་ཀྱང་མི་འོས་ཞུ་ཕོད་ཀུན་ལ་མེད་པས་དེ་མྱུར་
པར་མིག་མངས་ཀྱི་ཤོ་རྩེད་གསུང་ནས་རྡོ་ཕ་བོང་ཞེན་པོ་ཞིག་ལ་འཁྲབ་
225



གཞིའི་རིས་མིག་བྲིས་ཤིང་བཞག་པ་དང་། རུ་འདྲེན་རྒྱལ་ཁག་ལྔ་ཡི་དཔོན་
དང་འདན་མ་སོགས་སྐུ་བཞེངས་ནས་དེར་འདུས་པ་དང་དེ་མིན་གྱི་མི་
རྣམས་ཀྱིས་རང་རང་གི་ཡུལ་ལྷ་ལ་གསོལ་བ་བཏབ་ཅིང་། ད་རེས་སུ་རྒྱལ་
དབང་ཐང་དར་བ་རེད་ཟེར་ལབ་གླེང་མང་པོ་བྱེད་བཞིན་ལྟད་མོ་བལྟས་
ནས་འདུས་པ་དང་། ཐོག་དང་པོར་མོན་པ་རྣམས་རྒྱལ། གཉིས་པར་
ཤན་པའི་ཕྱོགས་ཁག་རྒྱལ། མཐོར་འདུན་མ་རྣམས་ཀྱིས་རང་རང་གི་ཡུལ་ལྷ་
ལ་གསོལ་བ་བཏབ་ཅིང་ད་རེས་སུ་རྒྱལ་དབང་ཐང་དར་བ་རེད་ཟེར།
མཐར་འདན་མ་རྣམས་ཐེངས་བཅོ་བརྒྱད་ལ་རྒྱལ་པས་སྐབས་དེར་མི་ཆུང་
ཁ་བདེས་ན་རེ། བཅོ་བརྒྱད་ཧན་ལ་ཤོ་མེད། གུ་རུ་ཡན་ན་རྫ་མེད།
གླིང་དཀར་ཡན་ལ་མི་མེད། ལྷ་རྒྱལ་ལོ་ཟེར་བ་དང་གླིང་མི་རྣམས་དགའ་
སྤྲོའི་ངང་དུ་གནས་སོ། །ཡང་མི་ཁ་ཤས་ཀྱིས་བསམ་པར་འདན་མའི་ཉེ་ཡ་སྟག་
རོང་ཡིན་གཤིས་ཁྲོ་ཐུང་གི་ཤོ་སྔགས་བརྒྱབ་པ་མིན་ནམ་བསམ་པ་དང་བསམ་
མཁན་ཡང་མང་པོ་བྱུང་ངོ༌། །ཐེངས་དེའི་ཤོ་རྡེའུ་འཇོག་སའི་མིག་མངས་ཀྱི་
འཁྲབ་གཞི་རྡོ་ཕ་བོང་དེ་ཆུ་དམར་ལེབ་ནས་ལུས་སོ། །ཞེས་མི་རྣམས་གྱི་ངག་
ལས་ཁྱབ་བཞིན་མཆིས། །
4. རྨ་ལྷོ་གཅན་ཚ་ན་ཡོད་པའི་གེ་སར་རྒྱལ་པོའི་མིག་མངས་རྩེད་
ཤུལ། དེ་ཡང་ལྟ་ན་སྡུག་ཅིང་ཡིད་དུ་འོང་བའི་རེབ་གོང་གསེར་གཞོང་རིང་
མོ་ནས་བྱང་ཕྱོགས་ཟི་ལིང་ས་ཆར་འགྲོ་བའི་ལམ་ཁ་ན་དགུ་རོང་པད་མོ་
རང་ཤར་ཞེས་པའི་བྲག་རི་རྣམ་པ་སྣ་ཚོགས་ཀྱིས་དབུ་ཐོད་ཕན་ཚུན་གཏུག་
པ་ལྟ་བུ་གྲངས་ལས་འདས་ཤིང༌། དབུས་སུ་དགུ་ཆུ་རིང་མོས་འུར་སྒྲ་དང་
ཤག་སྒྲ་འབྱིན་བཞིན་བྱང་ཤར་གཉིས་ཀྱི་མཚམས་སུ་རྒྱུག་པ་དང་། དགུ་
ཆུའི་གཡས་འགྲམ་ན་ཞེ་སྡང་གི་སྦྲུལ་ཞིག་འཁྱུག་འགྲོས་བྱས་པའི་རྗེས་ཤུལ་
༡26



དང་མཚུངས་པའི་འཕྲང་ལམ་དོག་ཅིང་ཕྲ་ལ་ཀྱག་ཀྱོག་མང་པའི་འགག་སྒོ་
བཙན་པོ་ཞིག་ཡོད་པ་དེ་ན། གེ་སར་རྒྱལ་པོའི་མིག་མངས་རྩེད་ས་ཡིན་
པའི་རྡོ་གྲུ་བཞི་གླིང་བཞི་ཅན་ཞིག་གི་སྟེང་དུ་མིག་མངས་སོ་མ་རྩེད་པ་ལྟ་
བུའི་རི་མོ་གསལ་བོ་ཞིག་ལྷང་ངེར་མཐོང་ཐུབ། ས་དེ་གའི་སྐྱེ་བོ་ཕལ་ཆེར་
ཞིག་འཕྲང་ལམ་དེ་བརྒྱུད་ནས་ཡར་མར་ལ་འགྲོ་བའི་དུས་སུ་མིག་མངས་ཀྱི་
རྡོ་དེར་ལྟ་བ་ནི་གོམས་སྲོལ་ཞིག་ཏུ་ཡོད་པ་འདྲ།
མི་ཚོས་བཤད་པ་ལྟར་ན། འཛམ་གླིང་གེ་སར་རྒྱལ་པོ་ཆུང་དུས་ནས་
མིག་མངས་རྩེད་པར་སྤྲོ་ཞིང༌། མིག་མངས་རྩལ་སེམས་ཅན་ཀུན་ལས་རབ་
ཏུ་རྫོགས་པ་དང༌། གླིང་གི་དཔའ་རྟུལ་སུས་རྩེད་ཀྱང་ཐུབ་པའི་མི་གཅིག་
ཀྱང་མེད་ཕྱིར། ཐེངས་ཤིག་ཁྲོ་ཐུང་གི་ཡིད་ལ་མ་ངན་བུ་སྡུག་ཇོ་རུ་འདི།
མིག་མངས་རྩེད་ན་དེ་འདྲ་མཆོག་ཏུ་གྱུར་པ་ཞིག་ཡིན་པ་ཡེ་ནས་མ་
ཤེས། ངས་ཚོད་ལྟ་ཞིག་བྱེད་དགོས་བསམས་ནས་ན་རེ། ཡ་ཇོ་སྐྱིད་དམ་
པ་སངས་རྒྱས་ཁྱོད་མིག་མངས་རྩེད་ན་ངོ་མ་དེ་འདྲ་ངར་བ་ཞིག་ཡིན་ན།
ངེད་ཁུ་ཚན་གཉིས་ཀྱིས་རྒྱུན་བཞག་ནས་མིག་མངས་ཤིག་རྩེད་ན་བཟང་
ངན་གྱི་དབྱེ་བ་གསལ་བོར་འབྱེད་ཐུབ་ཅེས་བཤད་པ་དང་། གེ་སར་གྱིས་
ཀྱང་དེ་ཆོག་འདུག རྒྱན་ལ་ཅི་ཞིག་འཇོག་གམ་ཞེས་ཁྲོ་ཐུང་ལ་དྲིས་ཙ་ན།
ཁྲོ་ཐུང་གིས་བསམ་བློ་ཅུང་ཟད་ཅིག་བཏང་རྗེས། རྒྱུན་ལ་ཆེ་བ་རྟ་མཛོ་མི་
འཇོག་ཆེ་འགྲོ་བ། ཆུང་ཆུང་ར་ལུག་མི་འཇོག་ཆུང་འགྲོ་བ། བར་གྱི་ཆེ་
ཆུང་མེད་པའི་འབྲི་གཡག་ཅིག་བཞག་ན་ག་འདྲ་འདུག་ཟེར་བ་ན། གེ་སར་
གྱིས་ཁྱོད་ཨ་ཁུས་ཅི་བཤད་ན་ངས་དེ་བྱས་ཆོག་གསུངས་ནས་མིག་མངས་
རྩེད་པའི་མགོ་བརྩམས། མགོ་བརྩམས་ནས་ཅུང་མ་འགོར་བར་ཁྲོ་ཐུང་
གིས་སྣག་རྒྱག་པའི་མགོ་ཡང་བརྩམས་བྱུང༌། དེར་ལྟད་མོ་བ་རྣམས་ཀྱིས་
227



ཁྲོ་ཐུང་ལ་ཁོང་འཛུམ་བྱེད་བཞིན་ཡོད་ནའང་ཁོས་དེ་དག་ལ་ཁ་ཡ་གཏན་
ནས་མི་བྱེད་པར་སྣག་རྒྱག་བཞིན་འདུག་སྐབས་གེ་སར་གྱིས་བློ་རིག་
བསྒྲིམས་ནས་རྡེའུ་གཅིག་བསྐུར་བའི་ཚེ། ཁྲོ་ཐུང་རྩ་བ་ནས་ཕམ་སོང་བས་
རྒྱན་ལ་བཞག་པའི་འབྲི་གཡག་མི་སྟེར་ཀ་མེད་དུ་གྱུར་ཅེས་པའི་བཤད་སྲོལ་
ཡོད་ལ། འོ་ན་དགུ་རོང་འགག་སྒོ་རུ་མཐོང་བའི་མིག་མངས་ཀྱི་འཁྲབ་གཞི་
རྡོ་ཡི་སྟེང་དུ་མིག་མངས་རྩེད་པའི་ལོ་རྒྱུས་ཡོད་དམ་ཞེ་ན། དེ་ལ་བཤད་
ཚུལ་ཞིག་ཡོད་པ་འདི་ལྟ་སྟེ། སྐྱེས་མཆོག་འཛམ་གླིང་གེ་སར་རྒྱལ་པོས་མ་
རུངས་བདུད་ཀླུ་བཙན་ལ་ཐོད་མདའ་སྤྲད་རྗེས། གོང་མ་ལྷ་ཡི་ལུང་བསྟན་
ཇི་བཞིན་ཆིབས་ཁ་སེར་པོ་ཧོར་ལ་བསྒྱུར་ནས་རྫུ་འཕྲུལ་གྱིས་སྐད་ཅིག་ཉིད་
ལ་ཧོར་གྱི་ཡ་རྩེ་མཁར་ལ་བསླེབས་པ་ན། གླིང་དམག་རྣམས་ཀྱང་གནས་
དེར་བསླེབས་ཡོད་པས་ཁོ་ཚོས་སེང་ཆེན་རྒྱལ་པོ་སྐུ་དངོས་སུ་ཕེབས་བྱུང་བ་
ངོ་ཤེས་ནས་བསུ་བ་བསམ་གྱིས་མི་ཁྱབ་པ་བྱས། དེ་ནས་གེ་སར་མཆོག་
གིས་གླིང་པ་ཐམས་ཅད་ཀྱི་མདུན་དུ་ལྷ་ཀླུ་གཉན་གསུམ་ལ་བསླུ་བ་མེད་
པའི་གསོལ་བ་བཟློག་ཏུ་མེད་པ་བཏབ་སྟེ། སྐེད་ལ་བཅིངས་ཡོད་པའི་
ལྕགས་ཐག་དེ་གྲོལ་ཏེ་སིལ་སྒྲ་དང་བཅས་ཡ་རྩེ་མཁར་སྟེང་ལ་འཕངས་པ་
ན། ལྷ་ཀླུ་གཉན་གསུམ་གྱི་དམག་དཔུང་སྤྲིན་ལྟར་འདུས་ཤིང་། དགྲ་ལྷ་
ཝེར་མ་ཐམས་ཅད་ཐོག་འབྲུག་གློག་གསུམ་གྱི་ཆོ་འཕྲུལ་དང་བཅས་ཏེ་བྱོན་
ནས་སེང་ཆེན་ལ་གྲོགས་མཛད་པས། སྤེན་རྒྱུན་ཁྱུང་གི་རལ་བའི་གཤམ་དུ་
ཟུངས་ལ་ཐེབས་ནས་ལྕགས་ཐག་དེ་ཡ་རྩེ་མཁར་དམར་ལ་སྐས་རིང་
བཙུགས་པ་ལྟར་ཤར་གྱིས་ཡོད་སྐབས། ཡ་རྩེའི་མཁར་གྱི་རྒྱལ་བློན་ཐམས་
ཅད་འཇིགས་ཤིང་དངངས་པའི་ངང་ནས་ཡང་ཡིང་ལང་ལོང་གིས་མཁར་
སྟེང་ནས་མར་མདའ་རྡོ་མང་པོ་འཕངས་ཤིང་འཚུབ་ལོང་ཆེན་པོ་བྱེད་པར།
228



ཤར་ནུབ་ཀྱི་སྒོ་གཉིས་ནས་འདན་མ་དང་དགྲ་ལྷ་སོགས་དཔའ་རྟུལ་གང་
སྐྱེན་རྣམས་ཀྱིས་མདའ་མང་པོ་བརྒྱབ་པས་ཡ་རྩེའི་རྒྱལ་བློན་རྣམས་སླར་
མཁར་ནང་དུ་ཡིབས་སོང་། མཚམས་དེར་ཧོར་གུར་དཀར་གྱི་བླ་བྱ་སྲེག་
པ་སྤུན་དགུ་ཟེར་བ་དེ་གར་ཡོང་མེད་པར་མཁར་ཐོག་ཏུ་བབས་ནས། ཤ་
ཟུངས་འཕེན་རྩིས་བྱེད་དུས། དཔའ་རྒྱུ་ཚའི་རྣམ་ཤེས་ཀྱི་ཁྲ་དར་མ་དེ།
ནམ་མཁའི་མཐོངས་ནས་འཕུར་འོངས་ཏེ། སྲེག་པ་རྣམས་གསོད་རྒྱུ་བསད།
བདའ་རྒྱུ་བདས་སོང་བ་དང་། དེ་ནས་གླིང་སེང་ཆེན་རྒྱལ་པོ་ཁོང་ཉིད་
སྔོན་མ་མཛད་དེ། སྲས་དགྲ་ལྷ་རྩེ་རྒྱལ། བློན་འདན་མ་བྱང་ཁྲ། འབྲུ་
སྒ་སྡེ་ཆོས་སྐྱོང་བེར་ནག་སོགས་རིམ་བཞིན་བྱོན་པ་ན། རྒྱལ་པོ་གུར་དཀར་
དང་འབྲུག་མོ་བཅས་སྐུག་ནས་འདུག་མ་བཟོད་པར། མཁར་ཐོག་ནས་
གཏིང་ཕུག་མུན་པ་དྭངས་མེད་ཟེར་བའི་རྫོང་བཙན་ཞིག་ཡོད་པར་བྲོས།
དུས་དེར་སྲས་དགྲ་ལྷ་རྩེ་རྒྱལ་དེས་གེ་སར་མཆོག་གི་དགོངས་པ་ལྟར་འབྲུག་
མོའི་རྗེས་བདས་ནས་དུང་བརྒྱ་ཕྱི་ནས་བུས་ན་ནང་ནས་མི་གོ་བ། རྔ་བརྒྱ་
ནང་ནས་བརྡུངས་ན་ཕྱི་ནས་མི་གོ་བ། བཙན་གྱི་ཡང་བཅུད། རྫོང་བརྒྱའི་
དྭངས་མ་དེའི་ནང་དུ་སོང་ནས་བློ་ཐབས་ཀྱིས་འབྲུག་མོ་ཁྲིད་ཡོང་སྟེ་གེ་སར་
རྒྱལ་པོ་མཆོག་ལ་ཞལ་མཇལ་གནང༌། དེའི་ཚེ་གུར་དཀར་གྱི་བསམ་པར།
སྲིད་ན་གྲགས་ཆེ་བའི་ང་ནི་ད་ལྟ་ཕམ་པར་མ་ཟད། ཧོར་སྡེ་དམར་ནག་
འབུམ་ཚོ་བཅུ་གཉིས་ཟེར་བའི་དམག་བུ་རྟ་ས་ཁར་བཀང་བ་རྣམས་རླུང་ལ་
བསྐུར། ད་འདིར་རང་དགར་བསྡད་པས་ཅི་ལ་ཕན། རབ་ཡིན་ན་སྐྱབས་
ཞུ་མགོ་འབུལ་མཐོལ་བཤགས་རེ་བྱས་ན་ཐར་བའི་ལམ་རེ་ཡོད་སྙམ་ཆེ་
བསམས་ནས། རུ་བའི་ཐང་ནག་རྩེ་རྒྱལ་དང༌། ཀུན་དགའ་ཉི་མ་གྲགས་
པ་གཉིས་དཔུང་ཁེབ་ཏུ་ཁྲིད་ཅིང་བཙན་རྫོང་ནས་ཕྱིར་བུད་དེ། མར་སྒོ་
229



འགྲམ་དུ་བྱུང་བ་ན། གླིང་དཀར་པོའི་རྒྱལ་བློན་རྣམས་དང་གདོང་འཕྲད་
པས། གུར་དཀར་ཁོ་ངོ་མདངས་ཤོར། ལུས་པོ་རྔུལ། སྐྲ་དང་བ་སྤུ་
ཐམས་ཅད་གཟེངས་ཏེ་མིག་འབྱེད་འཛུམ་ཙམ་ཡང་བྱེད་མི་ནུས་པར་
གོམ་སྟབས་འཁྱོར་ཞིང་ཁ་ནས་གཏམ་ཅི་ཡང་མི་ཐོན་པར་འདུག་པ་ལ།
སྲས་དགྲ་ལྷ་དང་བློན་འདན་མ་གཉིས་ཀྱིས་དཔུང་བ་གཡས་གཡོན་ནས་
བཟུང་ཞིང་གྲི་རིང་བཏོན་ཏེ། གསེར་སྲབ་མགོ་ལ་བསྐོན། གསེར་སྒ་རྒྱབ་
ཏུ་བསྟད། གླིང་སྐུ་རྗེ་ལྷ་ཡི་ཉི་མ་དེ་གཉའ་བར་ཞོན་ཏེ། གླང་རྒན་ལྕག་
ཚན་གྱིས་དེད་པ་ལྟར་ཐག་པས་སྔ་ཕྱི་ནས་ཁྲིད་དེ། ལྕག་གིས་འབྲབ་བཞིན་
ཡ་རྩེ་མཁར་ལ་སྐོར་བ་ལན་གསུམ་བྱས་རྗེས་རལ་གྲིའི་ངར་ལ་དྲངས་སོ། །
དེ་ནས་གླིང་རྗེ་གེ་སར་རྒྱལ་པོ་དང་དཔའ་རྟུལ་སྐུ་འཁོར་བཅས་ཕྱིར་
ཕེབས་ནས་གླིང་གི་སྐུ་གསུང་ཐུགས་རྟེན་རྣམས་མུན་པའི་སྨག་རུམ་དུ་
མནན་ཡོད་པ་བླངས་ནས། སླར་ཤར་སྒོའི་ཐང་ཆེན་གླིང་དམག་འཚོགས་
ཡོད་སར་ཕེབས་ཏེ། ཤན་པ་མཚམས་ལ་བསྡད་ཡོད་པ་བཟུང་སྟེ་ཁྱི་ལྟར་
ཁྲིད་ནས་ཕྱིར་གླིང་དཀར་སྟོད་ལ་ཕེབས་པ་ན། མ་སུ་རྣམས་ནས་ཚོང་
སྐྱེམས་སོགས་ཟས་སྣ་ཕུན་སུམ་ཚོགས་དྲངས་ནས། དགའ་བའི་ཞབས་བྲོ་
འཁྲབ་ཅིང་། ཉིན་ཞག་བདུན་ལ་སྟོན་མོ་རྒྱ་ཆེན་པོ་བསྒྲིགས་ནས་དགའ་
བདེའི་དཔལ་ལ་ཅི་འདོད་དུ་རོལ་བ་ལགས།
སྐབས་དེར་སེང་ཆེན་རྒྱལ་པོ་སྐུ་ཁམས་དྭངས་ཤིང་ཡིད་སེམས་སྤྲོ་
བས། ཡ། དཔའ་རྟུལ་འདན་མ་འདིར་ཤོག་དང་། ངེད་གཉིས་མིག་
མངས་ཤིག་རྩེད་ཟེར་བ་ན། འདན་མས་རྒྱལ་པོ་རིན་པོ་ཆེ། བདག་གི་
མིག་མངས་ཀྱི་རྩལ་ཤིན་ཏུ་ཞན་པས། ཁྱེད་ཉིད་ཀྱི་རྩེད་རོགས་མི་ཉན་ཟེར་
ཡང་། རྒྱལ་པོས་དེར་སྐྱོན་ཅི་ཡོད། ཕམ་ཁ་ནི་རྒྱལ་ཁ་ལོན་པའི་རྩ་བ་
330



ཡིན་པས། ཕམ་ན་ཡར་རྒྱས་གོང་འཕེལ་དུ་འགྲོ་ངེས་གསུངས་ནས་ཁོང་
རྒྱལ་བློན་གཉིས་མིག་མངས་རྩེད་པའི་མགོ་བརྩམས་པ་ཡིན་ཞེས་པའི་
གཏམ་རྒྱུད་ཆ་ཚང་ཞིང་དོན་ལྡན་པ་ཞིག་ཡོད་པ་ནི་ལགས་སོ། །སྐབས་དེ་
ནས་བཟུང་རྡོ་དེ་ལ་འཛམ་གླིང་གེ་སར་རྒྱལ་པོའི་མིག་མངས་རྡོ་ཞེས་མིང་
ཐོགས་ཤིང་། དེ་དང་འབྲེལ་བའི་གཏམ་རྒྱུད་ངོ་མཚར་ལྡན་པ་དེ་ཡང་རིམ་
གྱིས་ཆགས་པ་ཡིན་ཟེར་རོ། །
གསུམ། མཐའ་དཔྱད།
གོང་གསལ་གྱི་ངག་རྒྱུན་དག་བརྒྱུད་དེ་རྨ་ལྷོ་དང་ཆབ་མདོ། ཆུ་
དམར་ལེབ་ནས་བྱུང་བའི་མིག་མངས་འཁྲབ་གཞི་དག་ལ་ཐག་གཅོད་རང་
བཞིན་གྱི་སྡོམ་ཚིག་ཅིག་ཡོད་པར་འདོད་དེ། དེ་གེ་སར་རྒྱལ་པོའི་སྐབས་
ཀྱི་མིག་མངས་འཁྲབ་གཞི་ཡིན་མིན་ལ། གཅིག་ནས་འཁྲབ་གཞི་བྱུང་བའི་
དུས་ཚོད་ངེས་འཛིན་གཏན་འཁེལ་དང་། གཉིས་ནས་ས་གནས་ཐག་
གཅོད། གསུམ་ནས་མང་ཚོགས་ཀྱི་ཁས་ལེན་དང་དད་མོས་ལ་བརྟག་པ།
བཞི་ནས་ངག་རྒྱུན་གྱི་བདེན་དངོས་རང་བཞིན་ལ་ཡིད་ཆེས་བཅས་ཀྱི་ཐད་
དུ་དཔྱད་པར་བྱའོ། །
1. བོད་ནས་རྙེད་པའི་གནའ་བོའི་བོད་ཀྱི་མིག་མངས་ཀྱི་འཁྲབ་གཞི་
ཆེས་སྔ་བ་ནི་ཕལ་ཆེར་སྲོང་བཙན་སྒམ་པོའི་སྐབས་ཀྱི་ཡིན་ལ། དེ་ནི་གྲ་
འགྲིག་པོ་མིན་པའི་གྲུ་བཞི་ནར་མོའི་གཟུགས་མཐུག་ཚད་ལ་ལིའི་རྨིས་བཅོ་
བརྒྱད། རིང་ཚད་ལ་ལིའི་རྨིས་བརྒྱ་དང་བཅུ་བདུན། ཞེང་ཚད་ལ་ལིའི་
རྨིས་ང་ལྔ་བྱས་པ་གང་ཞིག་སྣེ་ཟུར་གཉིས་ཀྱི་སྟེང་དུ་རྡེའུ་བླུག་སའི་རྐང་
ཚངས་ཐིག་ལ་ལིའི་རྨིས་བཅུ་གཅིག་དང་། གཏིང་ཚད་ལ་ལིའི་རྨིས་ལྔ་
བྱས་པ་རེ་དང་། གཞོགས་གཡས་གཡོན་གཉིས་སུ་གཡུང་རིས་ལྟ་བུ་དུ་མ་
231



ངེས་པའི་རི་མོ་སྣ་ཚོགས་ཀྱིས་བརྒྱན་པ་ཞིག་སྟེ། དེ་ནི་སྲོང་བཙན་སྒམ་པོ་
སྐུ་བལྟམས་པའི་ཕོ་བྲང་བྱམས་པ་མི་འགྱུར་གླིང་གི་གནའ་ཤུལ་ལས་རྙེད་
པའི་བོད་ལུགས་རྡོ་བརྐོས་མིག་མངས་འཁྲབ་གཞི་དེ་ཡིན། དེ་དང་གླིང་གེ་
སར་རྒྱལ་པོའི་ཤུལ་རྗེས་མིག་མངས་འཁྲབ་གཞི་དག་དང་བསྡུར་ན།
གསར་རྙིང་གི་ཁྱད་པར་གྱིས་དུས་སྔ་ཕྱིའི་བར་ཐག་ཡོད་པའི་ཁྱད་ཆོས་ཅུང་
ཤེས་ཐུབ་སྟེ། སྲོང་བཙན་སྐབས་ཀྱི་འཁྲབ་གཞིའི་རི་མོ་དེ་འདྲ་གསལ་བོ་
མེད་ལ། མཐའི་རྒྱན་རིས་ལ་དེ་བས་ཀྱང་རྒན་ཉམས་ཆགས་འདུག གླིང་གེ་
སར་རྒྱལ་པོའི་ཤུལ་རྗེས་གྱི་མིག་མངས་འཁྲབ་གཞི་ལ་རྒན་ཞིང་གཞོན་པའི་
ཉམས་སྣང་ལྡན་ཏེ། རྒན་ཟེར་དོན་ནི་འཁྲབ་གཞིའི་རྒྱུ་ཆ་རྡོ་ཡིན་པ་དང་
དེའི་དབྱིབས་ཅུང་ཐབ་ཆག་ཡིན་པའི་ཆ་ནས་བཤད་པ་ཡིན་ལ། གཞོན་
ཟེར་དོན་ནི་འཁྲབ་གཞིའི་སྟེང་གི་རི་མོ་ཅུང་གསལ་ཞིང་བརྐོ་བཟོར་སྤྱད་
པའི་ལག་ཆ་ཅུང་སྔོན་ཐོན་ཡིན་པར་འདོད་པའི་ཚོར་བ་བསྐྱེད་ཐུབ་པའི་རྒྱུ་
མཚན་གྱིས་བཤད་པ་ཡིན། དེ་བས་དུས་ཀྱི་སྟེང་ནས་དཔྱད་ན་ཆབ་མདོ་
དང་ཡུལ་ཤུལ་གྱི་ཆུ་དམར་ལེབ། རྨ་ལྷོ་ནས་བྱུང་བའི་འཁྲབ་གཞི་འདི་དག་
གླིང་གེ་སར་རྒྱལ་པོ་འཚོ་བཞུགས་སྐབས་ཀྱི་ཡིན་པར་ཧ་ཅང་ཡིད་ཆེས་རྙེད་
ཐུབ་པར་འདོད་དོ། ། །
2. གནས་ཀྱི་སྟེང་ནས་དཔྱད་ནའང་སྡེ་དགེ་ཕྱི་འབྲོག་སྟེ་སི་ཁྲོན་
དཀར་མཛེས་ཀྱི་ས་རྒྱ་ཆེན་པོ་འདིའམ། ཆབ་མདོ་གཉིས་ཧ་ཅང་ཐག་ཉེས་
ལ། སྔོན་དུས་ས་ཆོ་གཅིག་ཡིན་པར་འདོད། ཆབ་མདོར་ཉེས་བའི་སྐྱིད་
སོས་ཡག་གི་ཁ་མདོ་སྟེ། 《གླིང་སྒྲུང》ལས། ས་འདི་སྐྱིད་སོས་ཡག་གི་
མདོ། །ཆུ་གཉིས་ཆབ་མ་བརྡལ་འདྲ་ཡོད། །བྲག་གཉིས་མདའ་སྒྲོ་གཤིབ་འདྲ་
ཡོད། །སྤང་གཉིས་བལ་སྟན་བཏིང་འདྲ་ཡོད། །བྲག་སྦལ་བ་འདྲ་བའི་རྩ་བ་
232



རེད། །ཅེས་གླིང་གེ་སར་རྒྱལ་པོ་དེ་སྡེ་དགེའི་སའི་ཆར་གཏོགས་སྐྱེའི་གཞུང་
དང་ཚ་ལུང་བའི་ཆུ་གཉིས་འདྲེས་སུམ་མདོ་རྒྱུད་ཉི་མ་ཀུན་འཁྱིལ་དུ་སྐུ་
འཁྲུངས་པར་མཚོན་ལ། གླིང་སྒྲུང་རྣམས་སུ་བཀོད་པ་ལྟར་ན་སྤྱི་དཔོན་
རོང་ཚ་ཁྲ་རྒན་གྱི་མཁར་ཁྲ་སྟོད་གནམ་རྫོང་ཕྱུག་མོ་དང༌། སྟག་རོང་
དཔོན་པོ་ཁྲོ་ཐུང་གི་མཁར་ཕོ་རོག་སྙིང་རྫོང། རྒྱ་ཚ་ཞལ་དཀར་གྱི་མཁར་
མི་འགྱུར་དངུལ་ཆུ་ཁྲོ་རྫོང་། རོང་ཚ་དམར་ལེབ་ཀྱི་མཁར་མི་འགྱུར་བྱུ་
རུའི་ལྷ་རྩེ་རྫོང་། དཔའ་ཚ་ཞང་འདན་མ་བྱང་ཁྲའི་མཁར་ཤར་ལུང་རི་དྲུག་
ས་སྐྱ་ལོ་སྟོན་པ་རྒྱལ་མཚན་གྱི་མཁར་མི་འགྱུར་ཕོ་བྲང་སྟག་རྩེ་སོགས་ཀྱི་
རྨོང་ཤུལ་ཡང་སོ་སོར་སི་ཁྲོན་ཞིང་ཆེན་གྱི་འདན་ཁོག་རྫོང་དང་མགོ་ལོག་
སོགས་སུ་ཡོད་ན། གླིང་གེ་སར་རྒྱལ་པོའི་མིག་མངས་ཀྱི་འཁྲབ་གཞིའི་རྗེས་
ཤུལ་ཡང་ས་འདིར་ཡོད་ཆོག་ཆོག་ཡིན་ལ། གཞན་ཡང་གེ་སར་རྒྱལ་པོས་
ཕྱོགས་བཞིའི་དགྲ་བཞི་འདུལ་སྐབས་ཀྱི་བྱ་འགུལ་གཙོ་བོ་སྤེལ་སའང་མཚོ་
བོད་མཐོ་སྒང་འདི་ཡིན་ལ། བདུད་འདུལ་སྐབས་ཀྱི་བདུད་ཀླུ་བཙན་རྒྱལ་
པོ་ཟེར་བའང་ད་ལྟའི་བོད་བྱང་ཐང་ཕྱོགས་སུ་ཡོད་པའི་རུ་སྡེ་ཞིག་ཏུ་སྐྱེས་
ཤིང༌། དེའི་བླ་ཟོག་འབྱོང་ཡིན་ལ། གསོད་གཏུབ་དང་འཕྲོག་བཅོམ་
སོགས་སྡིག་པའི་ལས་ལ་དགའ་བའི་མི་དཔའ་རྩལ་ཅན་ཞིག་ཡིན་པར་
བཤད། སྲོང་བཙན་སྔོན་དུ་སུམ་པའི་ཁོངས་གཏོགས་ཡིན་པ་དང་།
བདུད་ཡུལ་དེའང་བོད་བྱང་ཐང་གི་ས་ཆ་ཁག་ཅིག་ལ་ངེས་འཛིན་བྱེད་
བཞིན་ཡོད་པས། ཡུལ་ཤུལ་ས་ཁུལ་གྱི་ཆུ་དམར་ལེབ་དང་ལྷ་སའི་ཆབ་
མདོ་གང་ཡིན་ཡང་གེ་སར་རྒྱལ་པོ་ཧོར་འདུལ་དང་བདུད་འདུལ་ལ་ཕར་
ལོག་ཚུར་འོང་བྱས་པའི་ལམ་ལ་ཁེལ་ཡོད། དེ་བས་རྨ་ལྷོ་དང་ཆབ་མདོ།
ཆུ་དམར་ལེབ་གང་ཡིན་ཡང་གེ་སར་རྒྱལ་པོའི་ངག་རྒྱུན་ཡོད་ས་དང་རྗེས་
233



ཤུལ་ཡོད་སའི་ས་ཆར་གཏོགས་ལ། ལྷག་པར་གེ་སར་རྒྱལ་པོའི་མིག་མངས་
ཡིན་ཞེས་པའི་རྡོ་བརྐོས་འཁྲབ་གཞི་འདི་དག་ལ་བདེན་པའི་གཏམ་ཞིག་
གྲུབ་ཡོད་དོ། །
3. བོད་མི་རིགས་ནི་རང་གི་སྟོན་པ་དང་བསྟན་པ། སྐྱབས་གནས་
མཆོད་ཡུལ་ལ་རྗེས་སུ་བཀུར་ཞིང༌། དེའི་རྗེས་འཇུག་པ་རྣམས་ལ་དད་
ཅིང་བསྟེན་པའི་མི་རིགས་ཤིག་ཡིན་ལ། སྟོན་པ་ཤཱཀྱ་ཐུབ་པ་གཙོ་འཁོར་
དང་དེའི་རྗེས་འཇུག་གི་བསྟན་པ་སྐྱོང་མཁན་གྱི་བླ་བཙུན་དང་སྐྱེས་བུ་དམ་
པ་རྣམས་ལ་རྫས་སུ་གྲུབ་པའི་མཆོད་པ་དང་རྫས་སུ་མ་གྲུབ་པའི་མཆོད་པ།
ཡིད་སྤྲུལ་པའི་མཆོད་པ་བཅས་མཆོད་པ་གསུམ་དང་། ཕྱག་འཚལ་བ་ལུས་
ཀྱི་བཀུར་བ། ཡོན་ཏན་བརྗོད་པ་ངག་གི་བཀུར་བ། ཐུགས་རྗེས་སེམས་
སུ་དྲན་པ་ཡིད་ཀྱི་བཀུར་བ་བཅས་ལུས་ངག་ཡིད་གསུམ་གྱི་སྒོ་ནས་ཕྱག་བྱ་
བའི་སྲོལ་བཟང་ཞིག་གྲུབ་ཡོད་ལ། བྲག་ངོས་སུ་གྲུབ་པའི་རང་བྱུང་གི་མ་
ཎི་དང་ལྷ་སྐུ། སྐྱེས་བུ་དམ་པའི་ཕྱག་དང་ཞབས་ཀྱི་རྗེས་སོགས་ལ་ཡིད་
ཆེས་དང་མཆོད་འབུལ། གཙང་སྦྲ་དང་ཁྲུས་གསོལ། མར་རྒྱན་དང་ཁ་
བཏགས་བལ་རྒྱུན་འདོག་པ་སོགས་ཀྱི་མཆོད་པའི་སྲོལ་ཞིག་ཀྱང་གྲུབ་ཡོད།
བླ་སྤྲུལ་སྐྱེས་ཆེན་ལ་གྲུབ་རྟགས་དང་རྗེས་ཤུལ་འདི་དང་འདི་ཡོད་ཅེས་
བཤད་རྒྱུན་ཡོད་པར་མ་ཟད། སྐྱེས་ཆེན་དམ་པའི་རྗེས་ཤུལ་ཐག་ཆོད་ཅིག་
ཡིན་ཚེ་དེ་ལ་དཔྲལ་བའི་མིག་དང་ཁོག་གི་སྙིང་བཞིན་དོ་དམ་དང་སྲུང་
འཛིན་བྱེད་ངེས་ཡིན། བོད་རིགས་མང་ཚོགས་ཀྱི་དོ་དམ་དང་དད་མཆོད་
བྱེད་མིན། གསོལ་མཆོད་ཀྱི་རྒྱ་ཆེ་ཆུང་དང་དད་པའི་ཤུགས་དྲག་མིན་ལ་
བལྟས་ནས་སྐྱེས་བུ་དམ་པ་གང་རུང་གི་རྗེས་ཤུལ་དངོས་ཡིན་མིན་དང་དེའི་
རིན་ཐང་ཤེས་ཐུབ་པར་འདོད། དེ་བས་རྨ་ལྷོ་དང་ཆུ་དམར་ལེབ། ཆབ་
23



མདོ་ས་ཆ་སོ་སོར་ཡོད་པའི་གེ་སར་གྱི་མིག་མངས་འཁྲབ་གཞི་འདི་དག་ལ་
གཏོར་བརླག་གང་ཡང་མ་ཐེབས་པར་དུས་རབས་མང་པོ་བརྒྱུད་དེ། ང་
ཚོའི་མིག་ལམ་ལ་མངོན་ཐུབ་པར་ཡང་གོང་གི་རྒྱུ་མཚན་དག་ཡོད་པར་
འདོད་ལ། དེ་གེ་སར་གྱི་རྗེས་ཤུལ་དངོས་ཡིན་པའི་གནས་ལུགས་མེད་ན་
ད་བར་དུ་ལུས་ཐབས་མེད་ལ༑ མང་ཚོགས་ཀྱིས་དེང་སྐབས་ཀྱང་སྐྱེས་ཆེན་
དམ་པའི་རྗེས་ཤུལ་གཞན་བཞིན་མཆོད་ཅིང་དད་པའི་ངེས་པ་དེ་བས་ཀྱང་
མེད་དོ། ། །
4. ངག་རྒྱུན་ནི་ལྷ་སྒྲུང་དང་གཏམ་རྒྱུད་དང་མི་འདྲ་བར་དུས་ཀྱི་ཁྱད་
ཆོས་དང་ལོ་རྒྱུས་ཀྱི་བདེན་ཆ་ཞིག་ཡོད་དེ། ལྷ་སྒྲུང་དང་གཏམ་རྒྱུད་གང་
ཡིན་ཡང་འགོ་རྩོམ་སྐབས་གནའ་སྔ་མོའམ་སྔོན་ཆད་ཅིག་ལ་ཞེས་དུས་ལ་
ངེས་གཏན་མེད། ངག་རྒྱུན་དེ་འདྲ་མིན་པར་དཔེར་ན་སྲོང་བཙན་སྒམ་
པོའི་སྐབས་ཤིག་ལ”ཟེར་བའམ། ཡང་ན“གེ་སར་རྒྱལ་པོའི་སྐབས་ཤིག་
ལ”ཟེར་བ། “འབྱོར་ཕྱུག་རྒྱུས་སྐབས་ཤིག་ལ”“ཆོས་མེད་པའི་སྐབས་ཤིག་
ལ”ལྟ་བུའི་སྐབས་ཐོག་དང་དུས་ངེས་གཏན་ཡོད་པ་ཞིག་ཡིན་ལ། དེ་བས་
ཀྱང་དངོས་སུ་བྱུང་མྱོང་བའི་དོན་དག་ཅིག་ངག་ནས་ངག་ལ་བརྒྱུད་པ་ཡིན་
པས་ལོ་རྒྱུས་ཀྱི་བདེན་ཆ་ངེས་ཅན་ཞིག་ལྡན། ངག་རྒྱུན་ལ་ས་གནས་རང་
བཞིན་དང་མི་རིགས་རང་བཞིན་ཤུགས་དྲག་ལ། ངེས་གཏན་གྱི་མི་སྣ་དང་
འབྲེལ་བའི་ལོ་རྒྱུས་དོན་རྐྱེན་དང་དུས་ཚོད་ཅིག་ཡོད་པས་དོན་དངོས་རང་
བཞིན་མཆིས། ལོ་རྒྱུས་ལ་བཟོ་བཅོས་བྱེད་མི་ཆོག་མོད། འོན་ཀྱང་ངག་
རྒྱུན་ལ་སྒྱུ་རྩལ་གྱི་རྟོག་བཟོ་ཅུང་འདྲེས་ཤིང་། དེའི་འབྱུང་ཁུངས་དངོས་
ཡོད་འཚོ་བ་ཡིན་ཡང་མི་དམངས་ཀྱི་བསམ་བློའི་བརྩེ་དུང་དང་ཡིད་སྨོན།
རེ་འདུན་སོགས་གཞིར་བཟུང་ནས་དཔེ་མཚོན་ཅན་དུ་བསྒྱུར་བའི་རྩོམ་རིག་
2:35



བརྩམས་ཆོས་ཤིག་ཡིན་ལ། དེ་བས་ད་ལྟ་མཐོང་རྒྱུ་ཡོད་པའི་གེ་སར་རྒྱལ་
པོའི་མིག་མངས་འཁྲབ་གཞི་དག་ནི་ལྷས་བཟོས་པ་མིན་ལ་རྫུ་འཕྲུལ་གྱིས་
བཏོན་པའི་གཏམ་རྒྱུད་ཀྱང་བཤད་རྒྱུ་མེད་པར། བོད་མི་རིགས་ཀྱི་ལག་
བཟོས་ཐོན་རྫས་ཀྱི་རོལ་རྩེད་ཡོ་ཆས་ཤིག་སྟེ། དངོས་དོན་དེ་ངག་རྒྱུན་དུ་
གྱུར་བར་མ་ཟད་དེང་སྐབས་གནའ་ཤུལ་རིན་ཐང་ཅན་གཞིར་བཟུང་ནས་
ཞིབ་འཇུག་སྲུང་སྐྱོབ་བྱེད་བཞིན་ཡོད་ལ། ངག་རྒྱུན་ཤུལ་འཛིན་གྱི་རྨང་
གཞིའི་སྟེང་དེའི་དོན་དངོས་ཀྱང་རྙེད་ཐུབ་པ་བྱུང་ཡོད། སྤྱིར་བཤད་ན་གླིང་
གེ་སར་རྒྱལ་པོའི་སྐོར་གྱི་ངག་རྒྱུན་གྱི་བདེན་ཆ་དག་གཞིར་བཟུང་ནས་གེ་སར་
རྒྱལ་པོའི་མིག་མངས་འཁྲབ་གཞི་ངོས་འཛིན་སྔོག་འདོན་བྱས་པ་ཡིན་པས།
འདི་ལ་དུས་ཀྱི་ངེས་གཏན་རང་བཞིན་དང་ལོ་རྒྱུས་རང་བཞིན། མི་རིགས་ཀྱི་
རང་བཞིན། ཚན་རིག་གི་རང་བཞིན་ཅུང་མཐོན་པོ་ཡོད་འདོད་དོ། །
དྲུག སེར་པོ་ཧོར་གྱི་ས་ཆ།
དེ་ཡང་གླིང་གེ་སར་རྒྱལ་པོའི་སྒྲུང་འདི་བོད་གངས་ཅན་གྱི་འཛིན་མའི་
ཁྱོན་ཡོངས་སུ་ས་ཁྱབ་རྡོ་ཁྱབ་ཏུ་གྱུར་ཡོད་ལ། གླིང་གེ་སར་དང་འབྲེལ་བའི་
ཤུལ་རྟེན་གྱི་ངག་རྒྱུན་མང་པོ་ཞིག་རྟ་མོག་མོག་གི་སྤུ་ལྟར་གྲངས་ལས་འདས་
པ་ཞིག་ཡོད་པ་རེད། གླིང་གེ་སར་རྒྱལ་པོའི་སྒྲུང་ལས་བཤད་པའི་ཨ་ཆེན་
ཐང་བ་གྲུ་བཞི། ཧོར་དམག་འབུམ་ཚོ་བཅུ་གཉིས། ཕོ་བྲང་ཡ་རྩེ་མཁར་
དམར་སོགས་ས་ཆ་གང་ཡིན་པ་བཅས་ལ་བཤད་ཚུལ་རྣམ་པ་སྣ་ཚོགས་ཤིན་
ཏུ་མང་ངོ༌། །དེར་ཡང་ཁ་ཅིག་གིས་མཚོ་སྔོན་ཞིང་ཆེན་གྱི་ཡུལ་ཤུལ་བོད་
རིགས་རང་སྐྱོང་ཁུལ་གྱི་ཨ་ཆེན་ལུང་བ་ཞེས་པ་དེ་ཡིན་པར་བཤད་པ་དང་།
236



ཁ་ཅིག་གིས་མཚོ་སྔོན་ཞིང་ཆེན་མཚོ་ནུབ་སོག་བོད་རང་སྐྱོང་ཁུལ་ཐེམ་ཆེན་
རྫོང་གི་ཁོངས་སུ་ཡོད་པ་དང་། མཁར་དམར་ཞེས་པའང་ཡ་རྗེ་མཁར་
དམར་ཡིན་པར་བཤད། ཁ་ཅིག་གིས་བོད་རང་སྐྱོང་ལྗོངས་ནག་ཆུ་རྫོང་གི་
ཁོངས་སུ་ཡོད་པར་བཤད། ཡང་ཁ་ཅིག་གིས་ཀན་སུའུ་ཞིང་ཆེན་གྱི་སུའུ་ནན་
ཡུས་ཀུའུ་རང་སྐྱོང་རྫོང་གི་མ་ཐིལ་དགོན་ཧོར་གུར་དཀར་གྱི་མཁར་རྫོང་ཡིན་
པར་བཤད་དོ། །གཤམ་དུ་ཁོ་བོས་མཁར་རྫོང་དེ་དག་དང་འབྲེལ་བའི་དཔྱད་
གཏམ་ཙམ་བརྗོད་ན་འདི་ལྟར་རོ། །
གཅིག རྟ་རྨིག་དགོན་ནམ་མ་ཐེལ་དགོན་གྱི་ཧོར་གུར་དཀར་གྱི་
མཁར་རྫོང་། དེ་ཡང་ཀན་སུའུ་ཞིང་ཆེན་ནུབ་རྒྱུད་ཀྱི་ཡུ་གུར་རིགས་རང་
སྐྱོང་རྫོང་ཁོངས་སུ་གཏོགས་པའི་རྟ་མིག་དགོན་ནམ་མ་ཐེའུ་དགོན་དགའ་
ལྡན་དམ་ཆོས་གླིང་ནི་མདོ་ལ་རིང་མོའི་རྒྱུད་དུ་ཆགས་ཤིང་། གནའ་བོའི་
དུས་སུ་ལང་གྲུ་སྡེ་བཞིའི་ཁོངས་གཏོགས་སུ་འདུས། གནས་དེ་རུ་བྲག་
བརྐོས་མཆོད་རྟེན་དང་། ལྷ་སྐུ་ལྡེབས་རིས་སོགས་ངོ་མཚར་ཅན་མང་པོ་
མིག་གི་དགའ་སྟོན་ཏུ་གྱུར་ཐུབ། རྟ་མིག་དགོན་ནི་མ་ཐེལ་རི་སྐེད་ཀྱི་བྲག་
ངོས་སུ་ཆགས་ཤིང་དེ་ལ་ཡང་ལྷོ་དགོན་དང་བྱང་དགོན་གཉིས་ཀྱིས་གྲུབ་
འདུག ལྷོ་དགོན་དུ་གནའ་དུས་བོད་རིགས་ཀྱི་གྲྭ་བ་མང་པོ་འདུས་སྡོད་བྱས་
པར་བརྟེན། བྱང་དགོན་ལ་རྒྱ་དགོན་དང་ལྷོ་དགོན་ལ་བོད་དགོན་ཞེས་
པའི་འབོད་སྲོལ་ཆགས་ཡོད་དོ། །ཚུལ་འདིར་གཞིགས་ན་ངོ་མཚར་བའི་རྟ་
རྨིག་དགོན་འདི་རུ་གནའ་སྔ་མོའི་དུས་ནས་མི་རིགས་མང་པོ་འབྲེལ་འདྲིས་
དམ་པོ་ཡོད་པ་ཤུགས་ལས་ཚོར་ཐུབ། བྱང་དགོན་གྱི་བྲག་ཕུག་རྣམས་ལ་
ད་ལྟ་ཨང་རྟགས་བཀོད་ཡོད་དེ། བྲག་ཕུག་ཨང་གསུམ་པ་ནི་གནས་མཆོག་
ཁྱད་པར་ཅན་སུམ་ཅུ་རྩ་གསུམ་གྱི་གནས་ཡིན་པར་གྲགས། དེ་ཉིད་ས་ངོས་
237



ལས་རྨིས་བཞི་ཅུའི་ཡན་གྱི་མཚམས་སུ་བརྐོས་ཡོད་ལ། ཕྱི་ནས་བལྟས་ཚེ་
བང་རིམ་དང་པོ་དང་གཉིས་པ། གསུམ་པ་བཅས་བཞི་པར་ཕུག་པ་
གསུམ་དང་། རྩེ་མོར་ཕུག་པ་གཅིག་སྟེ་བསྡོམས་པས་ཕུག་པ་བཅུ་དགུ་
ཡོད་པའི་མཆོད་རྟེན་གྱི་གཟུགས་སུ་གྲུབ་ཡོད། ཕུག་པའི་ནང་དུ་སྐྱིལ་ཀྲུང་
དུ་བཞུགས་པའི་སྟོན་སྐུ་དང༌། གཡས་གཡོན་གྱི་ལྡེབས་ངོས་སུ་སངས་རྒྱས་
སྟོང་སྐུའི་འབུར་བརྐོས་དང་གནའ་བོའི་གཏམ་རྒྱུད་སོགས་ཀྱི་ལྡེབས་རིས་
མང་པོ་ཞིག་བཞེངས་འདུག བྲག་ཕུག་ཨང་བདུན་པ་ནི་སུམ་ཅུ་རྩ་གསུམ་གྱི་
ནུབ་ངོས་སུ་ཡོད་ཅིང་། ངག་རྒྱུན་དུ་གནས་འདིར་རྒྱལ་པོ་ལྕགས་འབར་གྱི་
སྲས་བློ་གྲོས་འཕེལ་གྱིས་ཡེ་ཤེས་ཀྱིས་རལ་གྲིས་ཀླུ་བདུད་བཏུལ་བའི་གནས་
སུ་གྲགས་ལ། ཐུའུ་བཀྭན་ཆོས་ཀྱི་ཉི་མས་རྒྱལ་བུ་བློ་གྲོས་འཕེལ་ཞེས་པས།
ཀླུ་བདུད་གདུག་པ་བཏུལ་བའི་གནས་ཞེས་དང༌། 《མདོ་སྨད་ཆོས་འབྱུང》
ལས། “ཀླུ་བདུག་བཏུལ་བའི་མགོ་ལུས་མནན་པའི་གནས”ཞེས་གསུངས་པ་
ཇི་བཞིན་ཀླུ་བདུད་ཀྱི་སྟེང་དུ་བཞེངས་པའི་སྟོན་པའི་སྐུ་ཡོད་ལ། དེའི་
གཡས་གཡོན་དུ་རྒྱལ་ཆེན་རིགས་བཞི་བཞེངས་ཡོད། ཕུག་པ་དེའི་གཏིང་
ཚད་ལ་རྨིས33.5དང་ཞེང་ལ་རྨིས26.30མཐོ་ཚད་ལ་རྨིས15ལྷག་ཡོད། བྲག་
ཕུག་ཨང་བརྒྱད་པར་རྟ་རྨིག་ཕུག་པ་ཟེར་ཞིང༌། 《མདོ་སྨད་ཆོས་འབྱུང》
ལས། གེ་སར་རྟ་རྨིག་གི་རྗེས་ཡོད་ཟེར་བ་དེ་ཡིན་ཏེ། ཕུག་པའི་ཞབས་
ངོས་གྲུ་བཞི་ཡིན་ལ་ཕུག་པར་སྒོ་གསུམ་དང་། དཀྱིལ་དུ་ཀ་བ་གྲུ་བཞི་ཅན་
ཞིག་ཡོད། བྲག་ཕུག་དེའི་མཐོ་ཚད་ལ་རྨིས3.90ཞེང་ལ་རྨིས10.06གཏིང་
ཚད་ལ་རྨིས8.60བྲག་ཕུག་གི་ལྷོ་བྱང་ནུབ་ངོས་སུ་ལྷ་སྐུ་མཆོད་གཤོམ་སོགས་
མི་སྣང་མོད། སྟོབས་པོ་ཆེ་སོགས་ལྡེབས་རིས་སུ་མངོན་པའི་ཤུལ་ཙམ་
མཐོང་ཐུབ། བྲག་ཕུག་དེ་དག་ལས་ད་དུང་གཡུ་ཡི་སྒྲོལ་མ་རང་བྱོན་དང༌།
'j:38



རྟ་མགྲིན་རང་བྱོན་བཞུགས་པའི་ལྟ་ཁང་ངོ་མཚར་ཅན་དང་། ཀླུ་བདུད་
མགོ་ལག་གཅོག་བྱེད་ཡེ་ཤེས་ཀྱི་རལ་གྲི་ནང་བཞུགས་སུ་ཡོད་པའི་མཆོད་
རྟེན། མི་ཉག་རྒྱལ་པོའི་མཆོད་སྡོང་དུ་གྲགས་པའི་བྲག་རི་ཆེན་པོ་བདུན་
ངོས་ཀྱི་རྩིག་པ་ལ་ཞལ་བ་བརྒྱབ་པ་ལྟ་བུ་སོགས་ཡོད་ཚུལ《མདོ་སྨད་ཆོས་
འབྱུང》ལས་གསུངས་པ་བཞིན་ནོ། །བྲག་དགོན་དེར་ད་ལྟ་རྒྱ་སྐད་དུ་མ་ཐིས་
ཟིསg R* ཚོ”ཟེར་བ་དེའི་རྒྱུ་མཚན་ཐད་དམངས་ཁྲོད་ཀྱི་ངག་རྒྱུན་དུ་བཤད་
ཚུལ་མི་འདྲ་བ་གཉིས་ཡོད་དེ། དང་པོ་ནི་བྲག་ཕུག་ཨང་བརྒྱད་པའི་ནང་
དུ་གླིང་རྗེ་གེ་སར་རྒྱལ་པོའི་རྟ་རྐྱང་རྒོད་ཀྱི་རྨིག་རྗེས་ཡོད་པས་རྨིག་རྗེས་
དགོན་དུ་གྲགས་ཤིང་། དེ་རྒྱ་སྐད་ཀྱིས་དོན་བསྒྱུར་བྱས་ནས“EF# རྩོ”ཐོགས།
གཉིས་པ་ནི་བྲག་ཕུག་བརྐོས་དུས་མ་ཅན་གྱི་ཐེལ་ཞིག་རྙེད་པས་བོད་རིགས་
རྣམས་ཀྱིས་མ་ཐེལ་ཞེས་རང་ཤུགས་སུ་ཐོགས། དེ་ཡང་རྒྱའི་ཡིག་ཚང《ཀན་
གྲུའི་དེབ་ཐེར》ཞེས་པའི་ནང་དུ་ “བྲག་གསེབ་ཏུ་ལྷ་རྟའི་རྨིག་རྗེས་
ཡོད”ཅེས་དང་། “གཤོང་དེར་རྡོ་ལ་རྟའི་རྨིག་རྗེས་བཀོད་ཡོད་པས་རྟ་རྨིག་
དགོན་དུ་གྲགས་ཞེས་པ་དང་།” 《མདོ་སྨད་ཆོས་འབྱུང》དུའང་། “གཡས་
ཟུར་དུ་བྲག་ལ་གེ་སར་རྟ་རྨིག་གི་རྗེས་ཡོད་པས་མཱ་ཐིས་ཟིའམ་བོད་དགའ་
ལྡན་དམ་ཆོས་གླིང”ཞེས་གསུངས་ཡོད། གོང་སྨྲས་ཀྱི་བཤད་ཚུལ་མི་འདྲ་བ་
གཉིས་ལས་ངག་རྒྱུན་གྱི་གཏམ་རྒྱུད་ཀྱང་བཤད་ཚུལ་མི་འདྲ་བ་མཆིས་པས།
ཁོ་བོས་བཤད་ཚུལ་དང་པོའི་ངག་རྒྱུན་གྱི་གཏམ་རྒྱུད་བརྗོད་ན་འདི་ལྟ་སྟེ།
དེ་ཡང་གངས་རིའི་ར་བའི་བསྐོར་བའི་བོད་ཁ་བའི་ཡུལ། རྨ་འབྲི་རྫ་གསུམ་
འབབ་པའི་གནས་མཆོག་གི་ཡུལ་གྲུ། འབྲུག་ལྷང་ལྷང་ནོར་བུའི་གདན་
སྟེང་། སྙན་ལྷང་ལྷང་ཅོ་ག་འགྱུར་ས། ཁྲ་མོ་གླིང་གི་ས་ཆ་ན། འཛམ་
གླིང་གེ་སར་རྒྱལ་པོ་དེ་ཉིད་གླིང་གི་རྟ་རྒྱུག་ལས་རྣམ་པར་རྒྱལ་ཏེ་གསེར་ཁྲི་
239



རིན་ཆེན་དབང་རྒྱལ་ལ་མངའ་བསྐུར། འབྲུག་མོ་དང་མེ་བཟའ་གཉིས་སྔ་
ཕྱིར་ཇ་མར་བསུས་ཏེ་ཡུན་རིང་ཞིག་ལ་བདེ་སྐྱིད་ཀྱི་དཔལ་ལ་རོལ་སྐབས།
ས་ཡར་ཁམས་བྱང་མའི་རི་བརྒྱད། སྨུག་པོ་དྲེད་ཀྱི་ར་བ། མི་ཁྲག་གི་ཆར་
བ་འབབ་ས། རྣམ་ཤེས་ཀྱི་བུ་ཡུག་འཚུབ་ས་དེ་ནས་བདུད་ཀླུ་བཙན་རྒྱལ་
པོ་དེ་ཉིད་འོངས་ནས་མེ་བཟའ་འབུམ་སྐྱིད་གླག་གིས་ལུ་གུ་འཛིན་འཛིན་
བྱས་ཏེ་འཕྲོག་ཏེ་སོང་པས། འཛམ་གླིང་གེ་སར་རྒྱལ་པོ་ཁོང་མི་གཅིག་རྟ་
རྐྱང་དུ་ཡར་ཁམས་བྱང་མའི་རི་ལ་བྱོན། སོང་ཤུལ་དུ་ཨ་ཁུ་ཁྲོ་ཐུང་ནང་
རུལ་བྱས་རྐྱེན་ཧོར་དམག་གླིང་ལ་དྲངས་ནས་གླིང་ལ་ཕམ་ཁ་མང་པོ་བྱུང་
བ་སྟེ། གཟིག་འཕེན་ཆུས་འཁུར། སྣང་ཆུང་མེ་ཏོག་བཅོམ། དུང་ཟླ་ཐང་
ལ་ལྟུང༌། ཇ་མཁར་རྨང་ནས་བཤིགས། སེང་ལྕམ་འབྲུག་མོ་འཕྲོག་པ་
སོགས་ཀྱི་ཡ་ང་བའི་ཆག་ཉེས་ཆེན་པོ་བྱུང་། རྗེས་སུ་འབྲུག་མོས་འཕྲིན་
ལན་གསུམ་བཏང་བ་ལ་བརྟེན་ནས། གེ་སར་བདུད་ཡུལ་ནས་ཕྱིར་ཕེབས་
ཤིང་། ཧོར་གྱི་སྒོ་སྲུང་བཏུལ། བླ་མ་གསེར་ཞུ་ཅན་དུ་སྤྲུལ་ཏེ། ཧོར་
སེར་རྣམས་ལ་དམུ་གབ་བྱས། འཇང་གི་མོ་མ་རུ་བརྫུས། ཧོར་སེར་རྣམས་
ལ་མོ་ལོག་བསྟན། ཐེལ་མོ་སྤུན་གསུམ་མིག་མངས་རྩེ་ནས་ཆམ་ལ་ཕབ།
མཐར་རྒྱ་ཕྲུག་ཐང་རྙེད་དུ་སྤྲུལ་ཏེ། ཤེད་ཆེན་རི་བོ་སྤར་འཛིན་ཐང་ལ་
བརྡབས། མཆོང་ལྷ་སྨུག་པོ་དོང་ལ་མནན། བླ་སྟག་འོལ་བ་མི་ཟན་
བསད་པ་སོགས་ཧོར་སེར་གྱི་ནང་ཁུལ་ཐམས་ཅད་ཁྲག་དཀྲུག་དཀྲུག་བྱས།
དེ་ནས་གླིང་དམག་འབོད་དུ་རྐྱང་རྒོད་བཏང་བ་དང༌། ཁྲ་མོ་གླིང་གི་
དམག་དེ་ཨ་ཆེན་ཧོར་ལ་འབྱོར་ཏེ་ཕན་ཚུལ་བར་གཡུལ་འགྱེད་ཆེན་མོ་
བྱུང༌། དེ་ནས་གླིང་ལྷ་བདུད་གཅིག་ཏུ་དྲིལ་བའི་དམག་མོ་ཆེ་དེས་མཁར་
ཡ་རྩེ་ལ་དཀྲིས་གསུམ་བརྒྱབ་སྟེ། ཤར་སྒོ་ལ་དགྲ་ལྷ་རྩེ་རྒྱལ། ལྷོ་སྒོ་ལ་
20



འདན་མ་བྱང་ཁྲ། ནུབ་སྒོ་ལ་ཨ་སྟག་ལྷ་མོ། བྱང་སྒོ་ལ་བདུད་པོ་ཀླུ་
བཙན་བཞིས་བསྐོར་ཅིང་། གླིང་དམག་རྣམས་ཀྱིས་ཀི་སྒྲ་དང་ཧཱུཾ་སྒྲས་
གནམ་ས་གཡོ་བ་ཙམ་བྱས་ཚེ། སྲས་དགྲ་ལྷ་ནི་ཞལ་ངོ་སྤྲིན་ལྟར་གནག
སྤྱན་མིག་གློག་ལྟར་འཁྱུག ཞེ་སྡང་མེ་ལྟར་འབར། ཁོང་ཁྲོ་གདོང་ལ་མངོན།
ཞེ་ཁྲོ་གཏིང་ནས་ལངས་ཏེ། འཁུན་སྒྲ་དང་སོ་སྒྲ་དི་རི་རི་བྱས་ཏེ་ཐེ་ཚོམ་
མེད་པར་ཤར་སྒོ་ནས་སྟ་གྲི་བཏོན་ཏེ་སྒོ་ལ་བསྣུན་པ་དང་། དཔའ་རྟུལ་
གཞན་པ་རྣམས་ནས་ཀྱང་སྟ་གྲི་བཏོན་ཏེ་ཤར་སྒོ་ནས་ནང་དུ་མཆོང་སོང་པ་
དང༌། སྒོ་ཕྱི་ནང་གི་ཤན་པ་པཱ་དུར་རྣམས་ཀྱིས་བྱུང་བྱུང་ཟེར་བ་དང་
མཉམ་དུ་མདའ་མཚོན་གང་བྱུང་གིས་འཁྲུག་འཁྲུག་ལང་ལོང་བྱེད་པའི་
སྐབས་དེར། མཁར་ཡ་རྩེ་རྒྱལ་བློན་རྣམས་ནས་ཐེམ་པ་ཕྱི་ནང་གི་སྐས་རིང་
ཐུང་ཐམས་ཅད་ཡར་མཁར་སྟེང་དུ་འཐེན་ཞིང་། སྒོ་ཕྱི་ནང་ཐམས་ཅད་
ཁྲོབས་སེ་བསྡམས་པ་དང་། དགྲ་ལྷ་དཔོན་གཡོག་གཙོས་དཔའ་རྟུལ་
རྣམས་ནི་ཁོང་ཁྲོ་དྲག་པོ་འབར་ཡང་ཐེམ་སྐས་མེད་སྟབས་མཁར་སྟེང་ལ་
འགྲོ་བའི་ཐབས་མ་བྱུང་། དེའི་ཚེ་མགར་བའི་ལྕགས་མཁར་རིང་མོ་ནང་
ནས་སྤྲུལ་བའི་ཨ་གཡོག་ཐང་རྙེད་དེས། མགར་བཟའ་ཆོས་ཀྱི་སྒྲོན་མ་
ལ། ངས་དེ་རིང་ཧོར་གུར་དཀར་ལ་གཉའ་སྒ་སྟོད་པའི་དུས་ལ་བབས་པ་
ཡིན་གསུངས། དེ་ནས་སེང་ཆེན་རིན་པོ་ཆེ་ཆིབས་པ་རྐྱང་རྒོད་གཡེར་པོ་
ལ་བཅིབས་ཏེ། ལྕགས་ཐག་དང་ཁྲོ་ཕུར་ཐམས་ཅད་སྒའི་ཤད་དུ་འཕངས་
ནས་གློག་འཁྱུག་པ་ལྟར་ནམ་མཁའི་དབྱིངས་ནས་རྒྱུ་ཞིང་། ལྷ་ཀླུ་གཉན་
གསུམ་གྱི་དམག་དཔུང་སྤྲིན་ལྟར་འདུས་ཤིང་། དགྲ་ལྷ་ཝེར་མ་ཐམས་ཅད་
ནས་ཐོག་འབྲུག་གློག་གསུམ་གྱི་ཆོ་འཕྲུལ་དང་བཅས་ཏེ་བྱོན་ནས་སེང་ཆེན་
ལ་གྲོགས་མཛད། དེ་ནས་སེང་ཆེན་གྱིས་ཕྱག་གི་ལྕགས་ཐག་དེ་སིང་སྒྲ་
2A1



དང་བཅས་མཁར་ཡ་རྩེ་ལ་འཕངས་པ་ན། སྤེན་རྒྱན་ཁྱུང་གི་ར་བའི་གཤམ་
དུ་ཤ་གཟུང་ལ་ཐེབས་ནས་ལྕགས་ཐག་དེ་ཡ་རྩེ་མཁར་ལ་སྐས་རིང་བཙུགས་
པ་ལྟར་ཡོད་པ་དང་། ཁོང་མི་རྟ་གཉིས་ཧོར་གུར་དཀར་སྐུང་སའི་གཏིང་
ཕུག་མུན་པ་དྭངས་མེད་དུ་རྟ་རྐྱང་བུ་ཁ་དཀར་གྱི་རྨིག་རྗེས་སར་བབས་པས་
ན་རྗེས་ཤུལ་དུ་རྟའི་རྨིག་རྗེས་ཤིག་དང་དེའི་ནང་དུ་ཨོཾ་མ་ཎི་པདྨེ་ཧཱུཾ་ཞེས་
པའི་མ་ཡིག་ཅིག་རང་ཤུགས་སུ་བབས་ཞེས་ཀུན་གྱིས་གླེང་བ་དང༌། རྗེས་
སུ་ལྕགས་ཐག་འཕངས་ཤུལ་དང་རྟའི་རྨིག་རྗེས་ནང་དུ་མ་ཡིག་ཡོད་པ་
སོགས་ཀྱི་གསོན་ཉམས་ལྡན་པའི་གཏམ་རྒྱུད་ངོ་མཚར་ཅན་མང་པོ་ཡོད་
པར་གྲགས། ཁྲ་མོ་གླིང་གིས་ཧོར་སེར་པོ་དབང་དུ་བསྡུས་རྗེས། སེར་པོ་
ཧོར་གྱི་སེར་སྐྱ་མང་ཚོགས་ཀྱང་དམ་པའི་ལྷ་ཆོས་ལ་འཁོར་ཏེ། གླིང་གེ་
སར་རྒྱལ་པོ་དང་དཔའ་རྟུལ་སུམ་ཅུའི་འབག་སྐུ་བཞེངས་ཤིང༌། རྗེས་དྲན་
བྱས་པར་གྲགས་སོ། ། །
གཉིས། ཨ་ཆེན་ཐང་བ་གྲུ་བཞི། དེ་ཡང་སྟོབས་འབྱོར་མངའ་ཐང་
ལྡན་པའི་མཚོ་ནུབ་ས་ཁུལ་གྱི་ཐེམ་ཆེན་རྫོང་གི་ཡུལ་ལྗོངས་དེ་རུ་མཛེས་
པའི་རྩྭ་ཐང་ཡངས་པ་དང་བགྲང་ཡས་རྟ་ནོར་ལུག་གསུམ་གྱིས་ཡིད་ལ་རབ་
ཏུ་སྤྲོ་བའི་དགའ་སྟོན་འགྱེད་པ་ལས་གཞན། ད་དུང་འཛམ་གླིང་གེ་སར་
རྒྱལ་པོའི་གཏམ་རྒྱུད་གསོན་ཉམས་ལྡན་པ་མང་པོ་ཡང་དར་ལུང་རྣ་བའི་
མཛེས་རྒྱན་དུ་འགྱུར་ཐུབ་པ་ལགས། ཡུལ་ཁམས་དེའི་རྒན་དབུ་དཀར་
དང་གཞོན་སོ་དཀར་གང་ཡིན་ཡང་ཚང་མ་གླིང་གེ་སར་རྒྱལ་པོའི་སྒྲུང་འདྲ་
མིན་སྣ་ཚོགས་བཤད་པར་དགའ་བར་མ་ཟད། ང་ཚོ་ཐེམ་ཆེན་རྫོང་ཆགས་
པའི་ས་ཁུལ་འདི་ནི་སེར་པོ་ཧོར་གྱི་ས་ཆ་ཨ་ཆེན་ཐང་བ་གྲུ་བཞི་ཡིན་ཞེས་
གླེང་ཞིང་། ད་དུང་ཡིན་ལུགས་ཀྱི་ས་མིང་དང་གཏམ་རྒྱུད་ཀྱང་མང་པོ་
: 72



བརྗོད་པ་ཡིན། དེར་ངེད་ཅག་གི་བསམ་པ་དོགས་སྣང་དང་ཉིས་འགལ་གྱི་
དྲ་བར་ཚུད་ནས་ཁོ་ཚོས་བཤད་པ་ལྟར་རི་ལུང་མང་པོ་བརྒྱུད་དེ་ཞིབ་ཏུ་
བརྟགས་པ་ན། ངོ་མ་སེར་པོ་ཧོར་གྱི་ས་ཆ་ཡིན་ཞེས་པ་ཁ་མིན་དོན་དང་
མཚུངས་པ་འདྲ། ཁོ་ཚོའི་ས་ཁུལ་གྱི་ས་མིང་སྟེ་མཚོ་མོ་སྐུང་ལུང་དང་ཧོར་
ཚོགས མཁར་དམར། ཧོར་གྱི་སོ་ལྟའི་རི་ལ་སོགས་པ་མིང་བརྡའི་སྒོ་
ནས་བརྟགས་ན་ཧོར་གླིང་གཡུལ་འགྱེད་ཀྱི་སྒྲུང་དཔེ་ནང་གི་ཨ་ཆེན་ཐང་བ་
གྲུ་བཞིའི་མིང་དང་ཁྱད་པར་ཆེན་པོ་མ་མཆིས་པས། གཤམ་དུ་ཁོ་བོས་
རགས་བསྡུས་ཀྱིས་ས་མིང་དེ་དག་མཚམས་སྦྱོར་ཞིག་བྱས་ན་འདི་ལྟ་སྟེ།
ཐོག་མར་ངེད་ཅག་གྲམ་དཀར་ཐང་ཟེར་བ་གནམ་སྔོན་པོ་ས་གཞིར་འཕོས་
པ་ལྟ་བུའི་རྩྭ་ཐང་མུ་མཐའ་མེད་པ་སྟེ་དེང་སང་ཐེམ་ཆེན་རྫོང་ཆགས་པའི་
ས་ཆ་དེར་སོང་ནས་གེ་སར་རྒྱལ་པོའི་གཏམ་རྒྱུད་ཀྱི་སྐོར་རྒན་པ་ཚོ་དང་
ལྷན་དུ་གླེང་མོལ་བྱས། དགུང་ལོ་དྲུག་ཅུ་ལོན་པའི་རྒན་པོ་རྒྱ་མ་ཞེས་པ་
གདོང་ལ་འཛུམ་གྱིས་ཁེངས་ནས་གྲོགས་པོ་ཚོ། ངེད་ཅག་བསྡད་ཡོད་པའི་
གྲམ་དཀར་ཐང་ཟེར་བ་འདི་ནི་ཧོར་གླིང་གཡུལ་འགྱེད་ནང་གི་ཧོར་ཨ་ཆེན་
ཐང་བ་གྲུ་བཞི་ཟེར་བ་དེ་ཡིན། ཕྱིས་སུ་འཛམ་གླིང་གེ་སར་རྒྱལ་པོས་དྲག་
ཐབས་ཀྱིས་ཧོར་གུར་དཀར་རྒྱལ་པོ་ཆམ་ལ་ཕབ་པ་ན། ཧོར་གྱི་མངའ་ཐང་
ཉམས་ཏེ་རྫོང་མིང་དང་ས་མིང་དག་འབོད་པའི་མི་ཇེ་ཉུང་ལ་སོང་བའི་རྐྱེན་
གྱིས་རིམ་གྱིས་གྱུར་དང་འགྱུར་བཞིན་ཡོད། གླིང་གི་དཔའ་ཆེན་ཚ་ཞང་
འདན་མ་བྱང་ཁྲས་ཧོར་གྱི་རྟ་ཁྱུ་མང་པོ་དེད་དེ་ཧོར་གྱི་ཤན་པ་རྨེ་རུ་རྩེའུ་
ཀླད་ཕོར་བཀོག་པའི་ས་ཁུལ་ཡང་འདི་ཡིན་ཞེས་གླེང་བ་ལགས། ཡིན་
ནའང་ཁོ་ཚོར་ཚ་ཞང་འདན་མས་ཧོར་གྱི་རྟ་ཁྱུ་དེད་སའི་རྟགས་མཚན་ཅི་
ཞིག་ཡོད་ཅེས་དྲིས་པ་ན། ཁོ་ཚོ་ལ་ངག་སྒོ་ཡངས་པའི་རྒྱུ་མཚན་གསལ་
243



ཞིང་དག་པ་ཞིག་བརྗོད་རྒྱུ་མེད་པར་བརྟེན། ཕན་ཚུན་གྱི་ཁ་བརྡའི་རྒྱུན་
ཐག་རེ་ཞིག་ཆད་ན་ཡང་། ཡུལ་ལྗོངས་ཡངས་པ་དེའི་དབྱིབས་དང་ཚོགས་
རིམ་ལ་བལྟས་ན་ཚ་ཞང་འདན་མས་ཧོར་རྟ་དེད་སའི་ས་ཞིག་ལོས་ཡིན་
སྙམ་པའི་སྣང་ཚུལ་ཞིག་དབང་མེད་དུ་སྟེར། དེ་ནས་མ་འགྱངས་པར་ངེད་
ཅག་ལམ་ཁྲིད་པར་བརྟེན་ནས་ཐེམ་ཆེན་རྫོང་གི་ཤར་བྱང་གཉིས་ཀྱི་
མཚམས་སུ་བརྟག་དཔྱད་བྱེད་པར་ཆས་ཏེ། མིང་གྲགས་ཅན་གྱི་བག་ཧ་ཆུ་
བོའི（འབྲོང་ཆུ）འགྲམ་དུ་བསླེབས་པ་ཡིན། ས་ཁུལ་དེ་ནས་མགོ་བཀྱགས་
ཏེ་ཆུ་བོའི་ཕར་ཁ་ལ་བལྟས་ན་མི་རིང་བའི་ས་རུ་རང་བྱུང་གི་བྲག་དམར་པོ་
ཡིས་མཐར་བསྐོར་བའི་མཁར་བརྗིད་ཉམས་ལྡན་པ་ཞིག་མཐོང་ཐུབ།
རྒྱང་རིང་ནས་བལྟས་ན་གྲུ་བཞི་གླིང་བཞི་ཅན་གྱི་རྫོང་མཁར་འཛོམས་པོ་
ཞིག་དང་ཨ་ན་མ་ན་ཡིན་མོད། གམ་དུ་བཅར་ནས་བལྟས་ཚེ་རྡོ་དང་བྲག་
མ་གཏོགས་མཐོང་རྒྱུ་ཅི་ཡང་མི་འདུག རང་བྱུང་གི་མཁར་དེའི་ཀླད་ཐམས་
ཅད་སྤང་ལྗོངས་ཆེན་པོ་ཞིག་ཡིན་ཞིང་། ནམ་རྒྱུན་འབྲོག་པའི་རུ་བབས་
ན་ཆོག་ལ་ཕྱུགས་རིགས་འཚོ་སྐྱོང་བྱེད་ས་ལེགས་པོ་ཞིག་རེད། ས་དེ་གའི་
མི་ཚོས་རང་བྱུང་གི་མཁར་དེ་ལ་མཁར་དམར་ཞེས་འབོད་ཀྱིན་གདའ།
མཁར་དམར་ཞེས་འབོད་དོན་ཅི་ཡིན་ཞེ་ན། ཧོར་གུར་དཀར་རྒྱལ་པོའི་བླ་
མཁར་ཡ་རྩེ་མཁོར་དམར་ཡིན་པའི་རྐྱེན་གྱིས་དེ་བཞིན་འབོད་པ་ལགས་
ཟེར། ད་ལྟ་ས་ཁུལ་དེའི་ཞང་གི་མིང་ལའང་མཁར་དམར་ཞེས་འབོད་པ་
ཡིན་ནོ། །ཡང་ལམ་ཁར་ངེད་ཅག་གི་ལམ་ཁྲིད་པ་ཁ་ཕྱིར་འཁོར་ནས་ནུབ་
ཕྱོགས་ཆུ་ལྷའི་ཡུལ་ལ་ལྟ་ཞིང་། བྲག་དཀར་པོ་ཐེམ་པ་དགུ་རྩེག་ཅན་གྱི་རི་
རབ་མཐོན་པོ་ཨ་སྔོན་དབྱིངས་སུ་མངོན་པ་ཞིག་མཐོང་བ་དེ་བསྟན་ནས་ན་
རེ། ང་ཚོས་ཕར་ཁ་རུ་མཐོང་བའི་རི་རབ་རྔམ་བརྗིད་ལྡན་པ་གན་ནི་མིང་
1:14



གྲགས་ཅན་གྱི་བྲག་དཀར་ཐེམ་ཆེན་ཟེར་བ་དེ་ལགས། རི་རབ་གན་ནི་ཧོར་
གུར་དཀར་རྒྱལ་པོའི་རྒྱབ་རྟེན་གྱི་བླ་རི་ཡིན་ཞེས་ཀུན་ཏུ་གྲགས་འདུག་ཟེར།
དེ་ནས་ངེད་ཅག་མུ་མཐུད་དུ་རི་རབ་བྲག་དཀར་ཐེམ་ཆེན་གྱི་གཡས་ཕྱོགས་
སུ་སོང་སྟེ་བརྟག་དཔྱད་བྱས་པ་ན། ས་ཁུལ་དེ་རུ་མཛོ་མོ་སྐུང་ལུང་ཟེར་
བའི་ལུང་བ་ཚྭ་ཆུ་འཛོམས་ཤིང་རྒྱ་ཁྱོན་ཆེ་བ་ཅན་ཞིག་ཡོད་ལ། དེ་ནི་
འབྲོག་པ་ཚོས་ཕྱུགས་རིགས་སྣ་ཚོགས་འཚོ་སྐྱོང་བྱེད་སའི་གཞི་ལེགས་པོ་
ཞིག་ཏུ་འདུག མི་ཚོས་བཤད་པ་ལྟར་ན་ལུང་བ་དེ་ལ་མཛོ་མོ་སྐུང་ལུང་ཟེར་
དོན་ནི་ཧོར་གྱི་ཤན་པ་རྒྱལ་པོ་གནས་པའི་ཡུལ་ཏེ། མཛོ་མོ་རུ་རྫོང་མཁར་
ནང་ཟེར་བ་དེ་ཡིན་པས་མིང་ལའང་མཛོ་མོ་སྐུང་ལུང་ཞེས་ཐོགས་པ་ཡིན་
ཟེར། ཡང་ཁ་ཅིག་གིས་བཤད་པ་ལྟར་ན་དེ་ལྟར་མིན་ཏེ། བསྐལ་བ་དུ་
མའི་སྔོན་ལ་ས་འདི་གའི་རྐུན་མ་གྲགས་ཅན་ཞིག་གིས་ཚོ་བ་གཞན་པའི་མཛོ་
མོ་ཞིག་བརྐུས་ནས་ད་ལྟའི་མཛོ་མོ་སྐུང་ལུང་ཟེར་བའི་ལུང་བ་འདིར་
བསྐུངས་པའི་སྐབས་སུ། ཕར་འགྲོ་ཚུར་འོང་གི་ཕྱུགས་རྫི་མང་པོས་མཐོང་
སྟེ་མཛོ་མོ་སྐུང་ལུང་ཞེས་པའི་མིང་འབྱོར་བ་ཡིན་ཟེར། གང་ལྟར་ཀྱང་ད་
ལྟ་མཛོ་མོ་བསྐུངས་པའི་རྟགས་དང་ཤན་པའི་མཁར་རྫོང་གི་གཞི་གསལ་བོ་
ཞིག་མཐོང་རྒྱུ་མེད་ནའང་མཛོ་མོ་སྐུང་ལུང་ཟེར་བའི་མིང་གི་ཆ་ཤས་ད་ལྟའི་
བར་དུ་མིའི་ཁྲོད་དུ་ཉམས་མེད་དོ། །དེ་ནས་ཡང་ངེད་ཅིག་ངལ་བ་མེད་
པར་མུ་མཐུད་ནས་མདུན་དུ་སོང་ཙ་ན། རྩི་ཏོག་སྣ་ཚོགས་རྣམ་པར་རྒྱས་
ཤིང་འབྲོག་པའི་སྦྲ་གུར་མང་པོ་ཆུ་སྐྱེས་པད་མ་བཞད་པ་ཇི་བཞིན་དུ་གནས་
པའི་ལུང་བ་ཡངས་ཤིང་རྒྱ་ཆེ་བ་ཞིག་འདྲེན་བྱེད་ཀྱི་མདུན་དུ་མངོན་བྱུང༌།
མི་ཚོས་ལུང་བ་དེའི་མིང་ལ་ཏཱ་ལ་མ་ཎ་ཟེར་ཞིང་། ལུང་བ་དེའི་གོང་ན་
ཧོར་ཚོགས་ཞེས་པའི་ས་ཆ་ཞིག་ཡོད། རྒན་པོ་ཚོས་བཤད་པ་ལྟར་ན། ས་
245



ཆ་དེའི་མིང་ལ་ཧོར་ཚོགས་ཞེས་ཐོགས་དོན་ནི། ཧོར་གུར་དཀར་གུར་ནག་
གུར་སེར་གཙོ་བྱས་པའི་དམག་ཁྲི་སྟོང་མང་པོ་ས་དེར་ཚོགས་ཏེ་བློ་འདྲི་གྲོས་
གསུམ་བྱེད་པ་དང་། ཐེངས་རེར་གཡུལ་འཁྲུག་མ་ལངས་པའི་སྔོན་ལ་རྟ་
དམག་ཐམས་ཅད་འདིར་བསྡུས་ནས་དམག་བཀའ་ཕབ་པ། དེ་མིན་ད་
དུང་ཐེངས་རེའི་གཡུལ་འཁྲུག་མཇུག་སྒྲིལ་རྗེས་སླར་ཡང་རྟ་དམག་ཐམས་
ཅད་འདིར་བསྡུས་ཏེ་དཔའ་བོ་རྣམས་ལ་དཔའ་དར་འཐེན་པ་དང་། ངན་
པ་གཏེ་བོའམ་སྙིང་ཆུང་སྡར་མ་རྣམས་ལ་འབབ་འོས་པའི་ཁྲིམས་ཐག་
གཅོད་པ་ཡིན་པས་ཧོར་ཚོགས་ཞེས་མིང་ཐོགས་པ་ཡིན་ཟེར་ལ། ད་ལྟ་ས་
ཆ་དེ་ནི་རྣ་རྫོང་རུ་ཁག་དང་པོ་དང་སེང་གེ་སྡེ་བའི་དགུན་ས་ཡིན་ཟེར།
ད་རུང་ས་དེ་གའི་བུད་མེད་སྒྲུང་པ་ཞིག་གིས་བཤད་པ་ལྟར་ན། འབྲུག་
ཆུང་ས་ཁུལ་དུ་སོང་ན་ཨ་དོམ་གོང་ཁ་ཟེར་བའི་གཡས་གཡོན་དུ་རི་རྒྱུད་
རིང་པོ་ཞིག་ཡོད་ཟེར། ཉག་ག་དེའི་མིང་ལ་ཨ་དོམ་གོང་ཁ་ཟེར་ཞིང་།
དེ་ལྟར་ཐོགས་དོན་ནི་ཧོར་གླིང་གཡུལ་འགྱེད་ཀྱི་སྐབས་སུ་གླིང་གི་དཔའ་
ཆེན་སེང་སྟག་ཨ་དོམ་གྱི་རྟ་དམག་ཁྲི་སྟོང་མང་པོའི་དབུས་སུ་རྒྱུགས་ཏེ་
སྔོན་པོ་མཚོན་གྱི་འཁོར་ལོ་བསྐོར་ཞིང་དམག་མང་རལ་གྲི་ངར་མའི་ཁ་རུ་
དྲངས་ཏེ། ཧོར་གྱི་རྟ་ཁྱུ་མང་པོ་ལ་འདེད་ལུང་འདེད་བྱས་ནས་དེང་སང་
ཨ་དོམ་གོང་ཁ་ཟེར་བ་འདི་བརྒྱུད་ནས་གླིང་དཀར་སྟོད་ལ་སོང་བ་ཡིན་
པས་མིང་ལའང་ཨ་དོམ་གོང་ཁ་ཟེར་བ་ཡིན་ཞེས་བཤད་དོ། །དེ་ནས་ངེད་
ཅག་ན་གསེར་མགོ་ཟེར་བའི་ན་གཞོང་མཛེས་ཤིང་སྡུག་པ་དེ་བརྒྱུད་ནས་
སོང་བ་ན། བག་ཧའི་སོ་ལྟའི་རི་ཞེས་པའི་རི་རབ་མཐོན་པོ་བརྗིད་ཉམས་
ལྡན་པ་གོང་ཞོལ་གཉིས་ཡོད་པ་སྟེ། སོ་ལྟ་གོང་མའི་རི་དེ་ནི་རི་རྩེ་ཟུར་
གསུམ་ཅན་བྲག་རྩེ་ནམ་མཁའི་མཐོངས་སུ་ཟུག་ཅིང་རི་བོའི་སྐེད་དུ་ལྗོན་པ་
246



སྣ་ཚོགས་ཐ་ཐོར་དུ་སྐྱེས་འདུག་པ་ཞིག་ཡིན་ལ། རི་བོའི་འདབས་སུ་མཉེན་
འཇམ་གྱི་རྩྭ་དང་མེ་ཏོག་སྣ་ཚོགས་ཀྱིས་རྣམ་པར་བརྒྱན་འདུག སོ་ལྟ་ཞོལ་
མའི་རི་བོ་དེའི་རྩེ་མོ་མཐོ་རྒྱུ་མེད་ན་ཡང་སྐེད་དུ་བྲག་འབུར་མང་ཞིང་།
གླ་དང་རྣ་བ་དང་བཅས་པའི་རི་སྐྱེས་གྲངས་མང་པོ་མཐོང་ཐུབ་པ་
ལགས། ས་དེ་གའི་མི་ཚོས་བཤད་པ་ལྟར་ན་ཧོར་གུར་དཀར་རྒྱལ་པོས་རང་
གི་རྒྱལ་ས་བདེ་བའི་ཆེད་དུ་སོ་ལྟའི་རི་བོ་གོང་ཞོལ་གཉིས་ལ་བྱ་ར་སོ་བ་མི་
གཉིས་རེ་མངགས་ཏེ། ནམ་རྒྱུན་བཏང་ལྷོད་མེད་པར་སོ་ལྟ་བྱེད་བཞིན་
མཆིས། སྤྱིར་དེ་རུ་ཕྱོགས་བཞི་ཐམས་ཅད་ཀྱི་ཕྱི་དགའི་འགུལ་སྟངས་ལ་
བརྟག་གིན་ཡོད་ནའང་གླིང་དཀར་སྟོད་ཀྱི་དཔའ་རྟུལ་རྣམས་ནི་དགུང་གི་
གློག་འཁྱུག་པ་ལྟར་མྱུར་རྩལ་ཆེ་བའི་དབང་གིས་དེ་བས་ཀྱང་དམིགས་སུ་
བཀར་ནས་བརྟག་པ་ཡིན་ཟེར། གོང་དུ་མཚོ་ནུབ་ཐེམ་ཆེན་རྫོང་གི་སེར་
པོ་ཧོར་གྱི་ས་ཆ་མཚམས་སྦྱོར་བྱས་ཟིན་ནའང་། ད་དུང་རྣར་སྙན་པ་དང་
ཡིད་འགུགས་པའི་གེ་སར་རྒྱལ་པོའི་གཏམ་རྒྱུད་འདྲ་མིན་སྣ་ཚོགས་ཡོད་པ་
རྣམས། ང་ཚོས་དུས་ཚོད་ཀྱི་དབང་གིས་བརྟག་དཔྱད་བྱེད་མ་ཐུབ་པས་
སླད་ཆར་སྐབས་གླགས་དང་བསྟུན་ནས་བརྟག་དཔྱད་བྱེད་ཐུབ་ཚེ་ཡི་གེའི་
རི་མོར་བཀོད་རྒྱུའི་ཀུན་སློང་བཟློག་མེད་ཅིག་མཆིས་སོ། །
གསུམ། ཧོར་ཡ་རྩེ་མཁར་དམར་དང་བླ་བྱ་ཁྭ་ཏ། དེ་ཡང་མཛེས་
སྡུག་ཡིད་དུ་འོང་བའི་མཐའ་མེད་རྩྭ་ཐང་ཡངས་པ་སྟེ་མཚོ་ནུབ་ཁུལ་ཐེམ་
ཆེན་རྫོང་གི་བྱང་ཤར་གཉིས་ཀྱི་མཚམས་སུ་མཁར་དམར་ཞེས་པའི་རང་
བྱུང་གི་བྲག་དམར་པོའི་མཁར་ཞིག་མཐོང་བ་དེ་ནི་སེར་པོ་ཧོར་གྱི་རྒྱལ་པོ་
གུར་དཀར་གྱི་རྫོང་མཁར་ཡ་རྩེ་མཁར་དམར་ཡིན་ཟེར་ཞིང༌། རྫོང་མཁར་
དེའི་སྟེང་དུ་བྱ་ཁྭ་ཏའི་དབྱིབས་དང་ཁྱད་པར་མ་མཆིས་པའི་རྡོ་ཕ་བོང་
247



གཡག་རོ་ཙམ་ཞིག་བསླངས་འདུག་པ་དེ་ནི་གུར་དཀར་རྒྱལ་པོའི་བླ་བྱ་ཁྭ་ཏ་
ནག་ཙོག་ཟེར་བ་དེ་ཤར་ཁྲ་བོ་གླིང་དཀར་སྟོད་ལ་ཉུལ་མར་སོང་སྟེ་ཕྱིར་
སེར་པོ་ཧོར་གྱི་ས་ཆར་འཕུར་ཡོང་ནས་བླ་མཁར་ཡ་རྩེ་མཁར་དམར་སྟེང་དུ་
བབས་ཏེ་གླིང་ལ་ཉུལ་བའི་གནས་ཚུལ་གུར་དཀར་རྒྱལ་པོ་ལ་སྦ་གསང་མེད་
པར་ཡར་ཞུ་བྱེད་བཞིན་པའི་ཚུལ་ཡིན་ཞེས་གླེང་། འོ་ན་བླ་བྱ་ཁྭ་ཏ་དེ་བླ་
མཁར་ཡ་རྩེ་མཁར་དམར་སྟེང་དུ་བབས་ཏེ་ཧོར་རྗེ་གུར་དཀར་རྒྱལ་པོར་
གསང་བ་ཅི་ཞིག་ཞུས་པ་ཡིན་ཞེ་ན། ས་དེའི་སྨྲ་ར་དུང་ལྟར་དཀར་ཞིང་
ངག་སྒོ་མཁའ་ལྟར་ཡངས་པའི་རྒན་པོ་རྡོ་རྗེ་རྒྱལ་མཚན་གྱིས་བཤད་པའི་ལོ་
རྒྱུས་ཀྱི་ངག་རྒྱུན་དེ་རྣར་སྙན་ཞིང་གསོན་ཉམས་ལྡན་པ་ཞིག་རེད། གཤམ་
དུ་ཁོས་བཤད་པའི་གཏམ་རྒྱུད་དེ་རགས་བསྡུས་ཀྱིས་བཀོད་ན་འདི་ལྟ་སྟེ།
དེ་ཡང་འཛམ་གླིང་སེང་ཆེན་རྒྱལ་པོ་དགུང་ལོ་བཅོ་ལྔ་བ་སྟེ་ཤིང་ཕོ་སྟག་གི་
ལོ་ལ་ལྷ་ཆེན་ཚངས་པ་དཀར་པོའི་ལུང་བསྟན་ཇི་བཞིན་ནག་པོ་བདུད་
འདུལ་བའི་ཕྱིར་དུ་ཡར་ཁམས་བྱང་མའི་རི་བརྒྱད། ལ་བཞི་དྲེད་ཀྱི་ར་བ།
ཡང་བཞི་མཚལ་ར་སྨུག་པོར་ཕྱག་ཕེབས་ནས་ལོ་གསུམ་ལོན་པའི་སྐབས་
དེར། ཧོར་ཨ་ཆེན་ཐང་བ་གྲུ་བཞི། སེར་པོ་ཧོར་གྱི་ས་ཆ། སེར་མོ་རེག་
དུག་མཁར་དགུ་དེ་ན། ཧོར་རྗེ་གུར་དཀར་རྒྱལ་པོ་ཉིད་ཀྱི་བཙུན་མོ་རྒྱུ་ཨ་
ཟིའི་བུ་མོ་ག་ཟི་ཟེར་བ་དེ་ཚེ་ལས་འདས་ཏེ་གུར་དཀར་རྒྱལ་པོ་ཕོ་ཡུགས་སུ་
ལུས། དེར་ཧོར་ཤན་པ་རྨེ་རུ་རྩེ་གཙོ་མཛད་པའི་ཧོར་རྗེ་བློན་རྣམས་ཀྱིས་
བཙུན་མོ་ཞིག་མྱུར་དུ་འཚོལ་དགོས་པའི་བཀའ་གྲོས་བགྱིས་ཏེ། རྒྱལ་པོ་
དང་མཉམ་དུ་བློ་བསྡུར་གང་མང་བྱས་རྗེས། གསོས་བྱ་མི་སྐད་སྨྲ་ཤེས་པ་
རྒྱ་བྱ། རྨ་བྱ། ནེ་ཙོ། ཁྭ་ཏོ་བཅས་བཞི་ཡོད་པ་མངགས་ཏེ་སྟོད་མངའ་
རིས་སྐོར་གསུམ། བར་དབུས་གཙང་རུ་བཞི། སྨད་མདོ་ཁམས་སྒང་དྲུག་
28



སོགས་སུ་རྒྱལ་པོའི་བཙུན་མོ་ཉན་པ་ཡོད་མིན་ལ་བལྟ་བར་བཏང་། བྱ་
བཞི་བོ་ལམ་ལ་མཉམ་དུ་ཆས་ནས་ཅང་མ་འགོར་བའི་དུས་དེར། བྱ་ནེ་
ཙོས་ཁ་ཕྱིར་འཁོར་ནས་སྨྲས་པ། རྒྱུ་བྱ་རྒྱུ་ཡི་ཡུལ་དུ་སོང་། རྨ་བྱ་རྨ་ཤོད་
ཡུལ་དུ་སོང་། ང་ནེ་ཙོ་ལྷོ་མོན་རོང་དུ་འགྲོ། ཁྭ་ཏ་ནག་ཙོག་གར་བདེ་
གར་སྐྱིད་ཡུལ་ལ་སོང༌། བྱ་ངེད་བཞི་བོ་བཏང་བའི་མི་དང་འཕངས་པའི་
མདའ་ཡིན་ནའང་གུར་དཀར་གྱི་བཙུན་མོ། ཧོར་རི་ཐང་གི་བདག་མོ།
ཤན་པའི་རྗེ་མོ་ཉན་པ་ཞིག་རྙེད་དཀའ་མོ་ཡིན། གལ་ཏེ་རྙེད་པའི་དབང་
དུ་བཏང་ནའང་བསླངས་ན་མི་སྟེར། བོས་ན་མི་འོང་། དཔུང་དང་ཤེད་
ཀྱིས་འཕྲོག་དགོས་ན་མི་ཤི་རྟ་འགྱེལ་མང་པོ་ཡོང་ཁོ་ཐག་ཡིན་པས། ཉེས་
སྒྲིབ་ཐམས་ཅད་ཁུར་མཁན་ངེད་རང་བྱ་བཞི་བོ་རེད་ཟེར་ནས་རང་རང་
ཡུལ་དུ་འཕུར་སོང་ངོ་། །
ཡིན་ནའང་བླ་བྱ་ཁྭ་ཏས་མ་ཉན་པར་སྟོད་རྒྱ་གར་སྨད་རྒྱ་ནག་བར་
དབུས་གཙང་ཐམས་ཅད་དུ་ཕྱིན་ཀྱང་གུར་དཀར་རྒྱལ་པོའི་བཙུན་མོར་འོས་པ་
ཞིག་མ་རྙེད་པར་ཤར་ཁྲ་བོ་གླིང་གི་ས་ཆར་བསླེབས། དེར་འབྲུག་ལྷང་ལྷང་
ནོར་བུའི་གདན་སྟེང་། སྐད་ལྷང་ལྷང་ཁུ་བྱུག་གྲག་ས། ཞེ་ལྷང་ལྷང་ཅོ་ག་
འགྱུར་ས། དཔལ་བདེ་མཆོག་ནོར་བུའི་ཕོ་བྲང་། དབྱིབས་གྲུ་བཞི་ས་ཡི་
གདན་ཐོག གཡུ་སྦྲ་མཐིང་ཤོག་གོང་དགུ་ན། སྒ་སྐྱ་ལོའི་སེང་ལྕམ་འབྲུག་མོ་
དེ་ཉིད་གནས་ཤིང་ཡོད་པ་དེས་རྒྱལ་པོ་གེ་སར་བྱང་ལ་བྱོན་ནས་ལོ་གསུམ་ལ་
སྐྲ་མ་སླས། དེའི་ཉིན་གནམ་ལ་སྐར་མ། ས་ལ་དུས་ཚོད། བར་གྱི་ཉི་མ་
བཟང་བས་ཁོ་མོས་སྐྲ་གསར་དུ་བཀྲུས་ཤིང་སླས་མ་རྒྱག་པའི་སྐབས་སུ། བླ་
བྱ་ཁྭ་ཏ་ནག་ཙོག་དེ་ས་ཕྱོགས་དེར་བསླེབས་ནས་སྨྲས་དོན།
249



མཛེས་སྡུག་ལང་ཚོ་རྒྱས་པའི་སྨིན་ལེགས་མ། །
རྣ་བ་མ་གཡེང་རེ་ཞིག་བདག་ལ་གསོན། །
ང་རང་སེར་པོ་ཧོར་གྱི་བླ་བྱ་ཡིན། །
དབང་ཆེན་གུར་དཀར་རྒྱལ་པོའི་གསོས་བྱ་ཡིན། །
བཞིན་མཛེས་སྐྱ་ལོའི་སེང་ལྕམ་འབྲུག་མོ་ཁྱོད། །
གཏན་གྲོགས་མ་ཤི་ཡུགས་སར་བུད་པ་སྡུག།
བླ་བྱ་ཁྭ་ཏའི་རྗེས་སུ་ཨེ་འགྲོ་ལགས། །
གུར་དཀར་རྒྱལ་པོའི་དཔོན་མོ་ཨེ་བྱེད་ལགས། །
བུ་ཆུང་ལྷའུའི་མ་ཡར་ཨེ་བྱེད་ལགས། །
ཁྱོད་ཉིད་སྡུག་སར་མི་འགྲོ་སྐྱིད་སར་འགྲོ། །
ཡུལ་ལྗོངས་མཛེས་པ་སེར་པོ་ཧོར་ན་མཆིས། །
རྒྱལ་པོ་དབང་འདུལ་ཅན་ཡང་དེ་ན་བཞུགས། །
སེར་པོ་ཧོར་དང་ཁྲ་མོ་གླིང་དཀར་གཉིས། །
འདྲ་འདྲ་བསམས་ཏེ་འདྲ་ས་གཏན་ནས་མེད། །
ང་རང་བླ་བྱའི་རྗེས་ལ་འགྲོ་བར་གྱིས། ། །
ཞེས་སྨྲས་པ་ན། སེང་ལྕམ་འབྲུག་མོ་སྔར་ལངས་མ་མྱོང་བའི་ཁོང་ཁྲོ་
གཏིང་ནས་ལངས་ཏེ། བུ་མོ་གཉིས་ལ། ཨ་རོགས་བུ་མོ་རེས་རོགས་གཉིས།
ཆུང་ཆུང་ལུ་གུ་འཚོ་རོགས་གཉིས། ཡང་ཆུང་མེ་ཏོག་འཐུ་རོགས་གཉིས།
ཤར་ཁྲ་བོ་གླིང་གི་ས་ཆར་བྱ་ཁྭ་ཏ་ཡེ་ནས་མི་དར་མོད། ད་ནངས་ཐན་བྱ་
འདི་འདྲ་བྱུང་ནས་གཏམ་ཚིག་འདི་འདྲ་ཟེར། ཁྱོད་བུ་མོ་གཉིས་ཀྱིས་ཨེ་གོ་
ཐལ་ཞེས་ཟེར་ནས་ཐལ་བ་སྤར་མོ་གང་བྱ་ཁྭ་ཏའི་སྟེང་དུ་གཏོར་བའི་ཚེ།
འབྲུག་མོའི་གཡུ་ཆུང་ནམ་མཁའ་འོད་ཆུང་དེ་མཛུབ་མོ་གཡས་པ་ལས་ལྷུང་སྟེ་
250



ཁྭ་ཏའི་མདུན་དུ་ཡར་སོང་བས། ཁྭ་ཏས་གཡུ་ཆུང་དེ་ཁྱེར་ནས་འཕུར་སོང་
ལ། འབྲུག་མོས་ཁྭ་ཏ་དེ་ཕྱོགས་གང་ལ་འགྲོ་བར་བལྟས་པ་ན། ཧོར་ཨ་
དཀར་རྒྱུ་ལམ་གོང་མ་གཟས་ནས་འཕུར་སོང་ངོ༌། །དེར་བླ་བྱ་ཁྭ་ཏ་དེ་མྱུར་བ་
མྱུར་བར་འཕུར་སོང་སྟེ་ཧོར་གུར་དཀར་གྱི་བླ་མཁར་ཡ་རྩེ་མཁར་དམར་སྟེང་
དུ་བབས་ནས་འདུག་པ་ལ་ཤན་པ་རྒྱལ་པོས་མཐོང་སྟེ་སྨྲས་པ། བླ་བྱ་ཁྭ་ཏ་
ཁྱོད་སྤྱིར་རྒྱལ་ཁམས་ཡོངས་སུ་ཨེ་སོང་། སྒོས་སུ་ཁྲ་བོ་གླིང་ལ་ཨེ་ཕྱིན། རྗེ་
གུར་དཀར་གྱི་དཔོན་མོ་ཉན་པ་ཨེ་གདའ། ཕྱོགས་རིས་ཀྱི་སྐད་ཆ་ཅི་ཡོད་
ཅེས་དྲིས་པའི་ཚེ། ཁྭ་ཏའི་བསམ་པར་ཤར་ཁྲ་བོ་གླིང་གི་ཤུལ་ཚུལ་རྣམས་
གུར་དཀར་ལ་ཞུ་དགོས། ཤོན་པ་ལ་བཤད་ན་དོན་གོ་ཆུང་སྙམ་ནས་ཤན་པ་
ཁྱེད་ལ་བཤད་རྒྱུ་ཅི་ཡང་མེད་ཟེར་ནས་གུར་དཀར་རྒྱལ་པོའི་དྲུང་དུ་ཆས་ཤིང་
གཡུ་ཆུང་ནམ་མཁའ་འོད་ཆུང་དེ་མདུན་དུ་བཞག་སྟེ་སྨྲས་པ།
ཧོར་རྗེ་གུར་དཀར་རྒྱལ་པོ་ལགས། །
ཐུགས་མ་གཡེངས་རེ་ཞིག་ང་ལ་གསོན། །
གསོན་དང་ཞུ་རྒྱུ་འདི་འདྲ་ཡོད། །
བླ་བྱ་ཁྭ་ཏ་ནག་ཆུང་ངས༑ །
ལས་གལ་ཆེན་བཅོལ་བ་མ་བརྗེད་པར། །
ང་མ་སོང་ས་ལ་གཅིག་ཀྱང་མེད། །
ང་མ་བསྡད་ས་ལ་གཉིས་ཀྱང་མེད། །
སྨན་བུ་མོ་བརྩིས་བརྩིས་གྲངས་མེད་འདུག །
དཔོན་གུར་དཀར་ཇ་མར་མི་འོས་ཤིང༌། །
ཧོར་རི་ཐང་བདག་མོར་མི་འོས་པས། །
ང་དེ་ནས་གླིང་དཀར་སྟོད་ལ་སོང་། །
251



ས་དེ་ན་སེང་ལྕམ་འབྲུག་མོ་ཡོད། །
སྨན་བུ་མོ་ཟེར་ན་དེ་འདྲ་འདུག །
དར་དཀར་འདྲ་བའི་ཤ་ལོ་གདའ། །
དར་དམར་འདྲ་བའི་བཀྲག་མདངས་གདའ་ །
ཧོར་བ་འདྲ་བའི་སྤྱན་མིག་གདའ། །
ཞེ་སྡང་སྦྲུལ་གྱི་ཨ་འབྲས་གདའ། །
ཕར་འགྲོ་གོམ་པ་རྟ་བརྒྱའི་རིན། ། །
ཚུར་ཡོང་གོམ་པ་དྲེལ་བརྒྱའི་རིན། །
ལྗགས་ལ་ཨཱ་ཡིག་རང་བྱོན་གདའ། །
འཛམ་གླིང་བུ་མོའི་རྒྱུན་གཅིག་རེད། །
ངས་སེང་ལྕམ་འབྲུག་མོའི་གཡུ་ཆུང་འདི། །
ལག་རྟགས་སྟོན་རྒྱུར་ཁྱེར་ནས་ཡོང་། །
ཞེས་ཞུས་ནས་མཇུག་རྫོགས་པ་ན། གུར་དཀར་རྒྱལ་པོའི་གདོང་ལ་
འཛུམ་མདངས་རྒྱས་ཤིང་སྤྲོ་བའི་ཉམས་འགྱུར་གང་ལེགས་སྟོན་བཞིན་ན་
རེ། བླ་བྱ་ཁྭ་ཏ་ནག་ཙོག་ཁྱོད་མ་འགྱངས་པར་རྒྱལ་ཁམས་ཡོངས་སུ་ཉུལ་
ནས་དོན་ཆེན་འགྲུབ་པ་ཤིན་ཏུ་ལེགས། གོ་རྒྱུའི་སྐད་ཆ་ཐམས་ཅད་གོ་ནས་
བྱུང་། རྗེ་ང་ལས་སྐྱིད་ཅིག་གང་ན་མཆིས་ཟེར་ནས་ཁྭ་ཏ་ལ་ངོ་བསྟོད་
འཛད་མེད་ཅིག་བྱས་རྗེས་འཕྲལ་དུ་ཤན་པ་གཙོ་བྱས་པའི་ཧོར་གྱི་དཔོན་
མགོ་བཅུ་གཉིས་བོས་ཡོང་སྟེ། ཁྲ་བོ་གླིང་དང་སེར་པོ་ཧོར་གཉིས་ཀྱི་སྡེ་ཁ་
ཞེང་གི་ཆེ་ཆུང༌། དམག་བུ་རྟའི་མང་ཉུང་། རྗེ་རྒྱལ་པོའི་བཙན་ཞན་གང་
གི་ཐད་ནས་བལྟས་ཀྱང་དེར་འགྲན་ཡ་མི་ཡོང་རྒྱུ་མེད། འགོག་མོའི་བུ་སྡུག་ཇོ་
རུ་ཁོ་ལ་ཅི་ཡོད་ངས་ཐམས་ཅད་ཤེས་པས། ད་རེས་གླིང་ལ་དམག་མང་དྲངས་
252



ན་སེང་ལྕམ་འབྲུག་མོ་འཕྲོག་ཐུབ་པ་ཐག་གིས་ཆོད་ཟེར་ནས་དམགོ་བཀའ་
ཕབ་སྟེ་མ་འགྱངས་པར་ཧོར་དམག་གླིང་ལ་འགྲོ་རྒྱུའི་གྲ་སྒྲིག་བྱས་སོ། །སྐབས་
དེར་གླིང་དཀར་སྟོད་ཀྱི་ས་ཆ་རུ་བཀྲ་མི་ཤིས་པའི་རྟགས་མཚན་སྣ་ཚོགས་
མང་པོ་བྱུང་སྟེ། ཉིན་མོ་བར་སྣང་ནས་ཐལ་ཆར་བབས། མཚན་མོ་
གནམ་ལས་སྐར་མ་མཇུག་རིང་ཤར། ཁྲ་སྟོད་རོག་པའི་རྫ་རི་ཉིལ། ནགས་
རྒྱལ་ཕྱུག་མོའི་ཤུག་པ་བསྐམས། འོག་རྟ་ཕ་བོང་དྲེལ་དཀར་ལ་ཐོག་ཕོག
སྐུ་མཁར་སེང་འབྲུག་སྟག་རྩེའི་རྒྱལ་མཚན་འགྱེལ། ཕོ་རོག་སྙིང་རྫོང་གི་
དར་ཆེན་ཆག ས་གཡོས། རི་འགུལ། འབྲུག་གྲགས་པ་སོགས་མ་རུངས་
པའི་ལྟས་སྣ་ཚོགས་ཤར་བྱུང་། དེ་ནས་ཅང་མ་འགོར་བར་ཇ་མཁར་གྱི་
ཕྱོགས་བཞི་ཧོར་དམག་གིས་བསྐོར་ནས་སྒོ་བཞིའི་བྱང་སྒོ་ན་སྟོབས་ཆེན་ཁྲུ་
འབར། ནུབ་སྒོར་པཱ་དུར་མཆོང་ལྷ། ལྷོ་སྒོ་ན་ཐང་རྩེ་གཡུ་འབྲུག ཤར་
སྒོ་ན་ཤན་པ་རྨེ་རུ་རྩེ་དང་བཅས་འབུམ་དམག་གཅིག་གིས་ཉག་ཕྲན་འཇག་
སྐྱ་ཡར་ཡར། རྡོ་ཕ་བོང་སེར་རྡོག་འགྲིལ་འགྲིལ་བྱས་ནས་ཇ་མཁར་གཏོར་
ཞིང་གླིང་དམག་མང་པོ་ཤི་རྨས་སུ་བཏང་བ་དང་སྨན་མཆོག་འབྲུག་མོ་
ཕྲོགས་ནས་ཕྱིར་སེར་པོ་ཧོར་གྱི་ས་ཆར་སོང་སྟེ་ཧོར་གུར་དཀར་གྱི་བླ་མཁར་
ཡ་རྩེ་མཁར་དམར་དུ་བཅུག་ཅེས་པའི་གཏམ་རྒྱུད་རྒྱལ་ཁམས་ཡོངས་སུ་
ཁྱབ་པ་ཡིན། དུས་སྐབས་དེ་ནས་བཟུང་གྱོད་སྣ་འདྲེན་གྱི་ཁྭ་ཏ་ནག་ཅོག་གི་
གཟུགས་བརྙན་ནི་ནམ་ཡང་འགྱུར་རྒྱུ་མེད་པའི་རྡོ་ཕ་བོང་ཞིག་ཏུ་གྱུར་ཏེ་གུར་
དཀར་གྱི་བླ་མཁར་ཡ་རྩེ་མཁར་དམར་སྟེང་དུ་ལུས་སོང་ངོ་ཞེས་བཤད་དོ། །
བཞི། མཐའ་དཔྱད།
སྤྱིར་སེར་པོ་ཧོར་ཞེས་པ་དེ་དོན་དམ་པའི་གང་ཡིན་པའི་སྐོར་ལ་
གཏམ་གླེང་སྣ་ཚོགས་མང་ན་ཡང་། སྔོན་བྱོན་མཁས་པའི་གསུང་སྒྲོས་དང་
253



འབྲེལ་ཡོད་ཀྱི་ཡིག་ཆ་དག་ལས་འདི་ལྟར་བརྗོད་ཡོད་པ་རེད། བྲག་དགོན་
པའི《མདོ་སྨད་ཆོས་འབྱུང》དུ། ཡུ་གུར་དུ་བྷ་ཏ་རུ་བ་ཟེར་བའི་ཕ་ཚོ་
གཅིག་དང་། སྒོམ་གྲྭའི་ཤུལ་གྱི་གྱང་རོ་འགའ་ད་ལྟ་ཡང་ཡོད་པས་བསམ་
ཡས་སྲུང་མ་བཀུག་པའི་གནས་བྷ་ཏ་ཧོར་གྱི་སྒོམ་གྲྭར་ངོས་འཛིན། སོག་
སྐད་ཤ་ར་ཨུ་རྒེ་ཞེས་པ་གུར་སེར་པོའི་མིང་ཡིན་པས་ཨུ་རྒེ་སྒྲ་ལོག་སྟེ་ཡུ་
གུར་ཟེར་བ་སྣང་ཞེས་གུར་སེར་ས་ཆར་ཡང་བཤད། ད་དུང་དཀོར་བདག་
གདུག་རྩུབ་ཤིན་ཏུ་ཆེ་ཞིང༌། རྒྱལ་གསོལ་དང་ཕྱོགས་མཐུན་པའི་མཆོད་
ཐབས་ཡོད་འདུག་ཅེས་བཀོད་ཡོད་པ་དང༌། མཁས་དབང་སུམ་པ་ཡེ་
ཤེས་དཔལ་འབྱོར་གྱིནང་དོན་ཐ་སྙད་རིག་གནས་ཀྱི་གཞུང་གི་དོགས་གནས་
འགའ་ཞིག་དྲིས་པའི《ལན་ཕྱོགས་གཅིག་ཏུ་བྲིས་པ་རབ་དཀར་པ་སངས》
ཞེས་པར། དེ་ལ་ཧོར་ཡུལ་ནི་གླིང་པ་དང་ཧ་ཅང་ཐག་མི་རིང་སྟེ། དེ་
ཡང་འབྲི་ཆུའི་རབ་བདུན་གྱི་གཡོན་ངོས་ཀྱི་ཆུ་དམར་སྟོད་ཀྱི་ཨ་ཆེན་ལུང་
བའི་ཕུའི་གངས་ཆགས་དཀར་པོ་ཞེས་པའི་གངས་རིའི་སྨད་དུ་རྫ་རི་ཆེན་
པོ་ཞིག་ཡོད་པའི་འདབས་སུ་ཧོར་གུར་དཀར་རྒྱལ་པོའི་ཡ་རྩེ་མཁར་དམར་
ཡོད་ཅིང་། ད་ལྟ་ཡང་མཁར་ཤུལ་གྱི་རྩིག་པ་ལ་སྔར་གྱིས་ལྕགས་ཐག་
གཟར་ནས་བབས་པའི་ལྕགས་ཐག་དུམ་བུ་བཙའ་དམར་པོའང་སྣང་ཟེར་
ཞེས་བཀོད་འདུག དེ་བཞིན་དུ《གཙང་པ་སྡེ་སྲིད་ཀྱི་རྣམ་ཐར》ལས་
ཀྱང་། སྟག་གཟིག་ནོར་གྱི་རྒྱལ་པོ་ནི། ཁ་ཆེ་ཡུལ་གྱི་མཐའ་མཚམས་སུ་སྡོད་
ཅིང་། དུས་རྒྱུན་པར་རྒྱ་མཚོའི་ནང་དུ་ནོར་བུ་ལེན་པར་འགྲོ་བའི་སོག་པོ་
སྟེ། བྷན་ཏ་ཧོར་གྱི་རྒྱལ་པོ་སོག་ཨོ་རོད་ཚོ་དྲུག་གི་རྒྱལ་པོའི་གདུང་རྒྱུད་ནི་
གུ་ཤྲཱི་བསྟན་འཛིན་ཡིན་ནོ་ཞེས་བྲིས་འདུག ཆབ་འགག་རྟ་མགྲིན་གྱི《གླིང་
སྒྲུང་དུ་བསྟན་པའི་སེར་པོ་ཧོར》ཞེས་པ་དེ་ལས་ད་ལྟའི་ཡུས་ཀུའུ་རིགས་ཀྱི་



མེས་པོ་ཧོར་ཞེས་པ་ལས་མཆེད་པའི་སེར་པོ་ཧོར་ཞེས་པའི་རིགས་རྒྱུད་ཆེ་
བ་དེ་ཡིན་པར་སྙམ། དེ་ཡང་བཙན་པོའི་དུས་སུ་ཧོར་དང་ད་ལྟ་ཡུས་ཀུའུ་
ཟེར་བ་དེ་ནི་སྤྱི་ལོའི་དུས་རབས་བརྒྱད་པའི་སྔོན་དུ་མཚོ་སྔོན་གྱི་བྱང་ཤར་
ནས་མོང་གོལ་མི་དམངས་སྤྱི་མཐུན་རྒྱལ་ཁབ་བར་གྱི་མཐའ་ཡས་པའི་ས་ཡི་
དཀྱིལ་འཁོར་ཐོག་ཆབ་སྲིད་ཀྱི་འགྱུར་ལྡོག་དང་རྩྭ་ཆུའི་མཐུན་རྐྱེན་ལ་བརྟེན་
ནས་མཚེར་འཛིན་པའི་མི་རིགས་ཤིག་ཡིན་ཞིང༌། ཞེས་བཀོད་ཡོད་པ་
ལགས། གོང་ཞུའི་མཁས་པ་དག་གིས་དཔྱད་པའི་དོན་ལས། སེར་པོ་ཧོར་
ཞེས་པའི་མི་རིགས་ནི་གང་ཞིག་ཡིན་པ་དང་། གུར་དཀར་རྒྱལ་པོའི་རྫོང་
མཁར་ཡ་རྩེ་མཁར་དམར་ནི་གནས་གང་ཞིག་ན་ཆགས་འདུག་པ་གསལ་
བོར་བསྟན་ཡོད་པས་རིན་ཐང་ཤིན་ཏུ་ཆེ་སྙམ་མོ། །དེའི་རྒྱུ་མཚན་ཡང་།
དང་པོ། མཁས་དབང་བྲག་དགོན་པ་དང་སུམ་པ་ཡེ་ཤེས་དཔལ་འབྱོར་
བཅས་ཀྱི་གསུང་སྒྲོས་ལས་བྷ་ཏ་ཧོར་ནི་སོག་པོ་ཡིན་ལ། སོག་སྐད་ཀྱི་ཤ་ར་
ཨུ་རྒེ་ཞེས་པ་གུར་སེར་པོའི་མིང་ཡིན་མོད། འོན་ཏེ་ཕྱིས་སུ་ཨུ་རྒེ་སྒྲ་ལོག་
སྟེ་ཡུ་གུར་ཟེར་ཞིང་། དེར་གུར་སེར་ས་ཆ་ཡང་ཟེར་སྲོལ་ཆགས་པ་གཅིག་
མཐུན་བྱུང་འདུག དེ་ཡང《ཡུས་ཀུའུ་རིགས》ཞེས་པའི་ལོ་རྒྱུས་ལས། ཤ་
ར་ཨུནེ་ཞེས་པའི་མི་རིགས་འདིར་གནའ་སྔ་མོའི་དུས་སུ། རྒྱ་མི་རིགས་ཀྱིས་
ཧོར་མགོ་སེར་དུ་འབོད། བོད་མི་རིགས་ཀྱིས་སེར་པོ་ཧོར་ཟེར། མི་རིགས་
འདི་གཞི་སྡོད་བྱེད་ས་གཙོ་བོ་ཀན་སུའུ་དང་མཚོ་སྔོན་ས་ཆ་ཡིན། རིམ་
གྱིས་གནས་གཞིའི་རྒྱ་ཇེ་ཆེར་བཏང་སྟེ། ཆི་ལེན་དང་ཏུང་ཧོང་སོགས་སུ་
གནས་སྤར་ནས་སྲིད་དབང་བཙུགས། རྗེས་སུ་སེར་པོ་ཧོར་གྱི་རྒྱལ་རབས་
ཐོར་ཞིག་ཏུ་སོང་ནས། མི་རིགས་ཚང་མ་ཁ་འཐོར་དགུ་འཐོར་དུ་སོང་བར་
བརྟེན། སྐོར་ཞིག་ལྡོང་སྤྱང་གི་ཁོངས་སུ་མགོ་བཏགས། སྐོར་ཞིག་གིས་
255



བོད་ཙོང་ཁའི་རྒྱལ་བོར་མགོ་བཏགས། ཅེས་བརྗོད་ཡོད་པ་དང་། ད་ལྟ་
ཀུན་གྱིས་ཤ་ར་ཨུ་རྒེའམ་སེར་པོ་ཧོར་ནི་ད་ལྟའི་ཡུས་ཀུའུ་མི་རིགས་ཀྱི་མེས་
པོ་ཞེས་འབོད་པ་དང་། 《བོད་ཀྱི་ལོ་རྒྱུས་མདོར་བསྡུས》དང《ཡུས་ཀུའུ་
རིགས་ཀྱི་ལོ་རྒྱུས་མདོར་བསྡུས》སོགས་སུ་བཀོད་པ་ལྟར་ན། གླིང་གེ་སར་
རྒྱལ་པོ་འཚོ་བཞེས་གནང་བའི་སྐབས་སུ་མཚོ་སྔོན་ཞིང་ཆེན་གྱི་ཚ་འདམ་
གཤོང་ལ“# Am]u” (ཧོར་མགོ་སེར）ཟེར་ཞིང་། སོག་སྐད་ལ་ཤ་
ར་ཡུ་གུར་ཟེར། བོད་སྐད་དུ་སེར་པོ་ཧོར་ཅེས་འབོད་པ་དག་ལ་བལྟས་
ནའང་ཧོར་གྱི་ས་ཆ་ནི་ཧ་ཅང་རྒྱ་ཆེ་བ་ཤེས་ཐུབ། གཉིས་པ། གོང་གསལ་
གྱི་མཁས་པ་རྣམས་ཀྱིས་དགོངས་པར། སེར་པོ་ཧོར་གྱི་ས་ཆར་ལྟ་བ་རེ་
འགའ་འདུག་ལ། གཅིག་ནི། ད་ལྟའི་ཡུ་གུར་ཞེས་པའི་ཡུལ་དུ་བྷ་ཏ་རུ་བ་
ཞེས་པའི་ཕ་ཚོ་གཅིག་དང་། ད་དུང་བྷ་ཏ་ཧོར་གྱི་སྒོམ་གྲྭའི་ཤུལ་ཡོད་པར་
ངོས་འཛིན་པ་དང་། གཉིས་ནི། ཨ་ཆེན་ལུང་བའི་ཕུའི་གངས་ཆགས་
དཀར་པོ་ཞེས་པའི་གངས་རིའི་སྨད་དུ་རྫ་རི་ཆེན་པོ་ཞིག་ཡོད་པའི་འདབས་
སུ་ཧོར་གུར་དཀར་རྒྱལ་པོའི་ཡ་རྩེ་མཁོར་དམར་ཡོད་ཅིང་། ད་ལྟ་མཁར་
ཤུལ་གྱི་རྩིག་པ་ལ་སྔར་གྱིས་ལྕགས་ཐག་གཟར་ནས་བབས་པའི་ལྕགས་ཐག་
དུམ་བུ་འདུག་ཅེས་པ་དང༌། གསུམ་ནི་ཡུས་ཀུའུ་རང་སྐྱོང་རྫོང་གི་མ་
ཐེའུ་དགོན་དུ་གེ་སར་རྟ་རྨིག་གམ་བྲག་གསེབ་དུ་ལྷ་རྟའི་རྨིག་རྗེས་ཡོད་
པ་དང༌། གནའ་བོའི་ངག་རྒྱུན་དུ་ཧོར་ཡ་རྩེ་མཁར་དམར་དུ་འབོད་པ་
བཅས་ལྟ་བ་རེ་འགའ་བྱུང་འདུག དོན་དམ་པར་ཧོར་ཡུལ་ངོ་མ་ནི་འདི་དང་
གན་ཞེས་ཁ་ཚོན་གཅོད་དཀའ་ནའང་། མཁས་པ་དག་གི་གསུང་སྒྲོས་དང་
གླིང་སྒྲུང་གི་དཔེ་ཆ་དག་ལ་བལྟས་ན། སེར་པོ་ཧོར་གྱི་ས་ཆ་དང༌། ས་
ཆའི་ཆེ་ཆུང་དམག་རྟའི་མང་ཉུང་སོགས་གསལ་ལེར་ཤེས་ཐུབ་པར་འདོད།
256



1. གླིང་སྒྲུང་དུ་བསྟན་པའི་སེར་པོ་ཧོར་ཞེས་པ་ནི་ད་ལྟའི་ཡུས་ཀུའུ་
རིགས་ཀྱི་མེས་པོ་ཧོར་ཞེས་པ་ལས་མཆེད་པའི་སེར་པོ་ཧོར་རམ་རྒྱ་སྐད་དུ་
（#*#l%）ཞེས་པའི་རིགས་རྒྱུད་ཀྱི་ཚོ་བ་དེ་ཡིན་པར་སྙམ། སུམ་པ་
མཁན་པོས་གེ་སར་གྱིས་ཕྱིས་སུ་བཅོམ་པའི་ཧོར་གུར་སེར་ཡུ་གུར་ཧོ་ཐོན་
རིགས་ཀྱི་རྒྱལ་པོ་ཞེས་པ། 《གླིང་གེ་སར་རྒྱལ་པོའི་སྒྲུང》ལས་ཀྱང་། སྐད་
རིགས་མི་གཅིག་པའི་ཡུལ་དུ་དབང་མེད་ཁྲིད་སོང་ཞེས་བོད་རང་སྐད་དང་
མི་གཅིག་པའི་གནས་གཞན་ཞིག་སེར་པོ་ཧོར་རམ་ཨ་ཆེན་ཧོར་དུ་ཁྲིད་སོང་
བ་ཤེས་ཐུབ། ང་ཚོའི་གླིང་སྒྲུང་ལས་བསྟན་པའི་ཧོར་ཞེས་པའི་མེས་པོ་ནི་
ཡུས་ཀུའུ་ཞེས་པའི་མི་རིགས་དེ་ཡིན་པ་དང་ཆབས་ཅིག་སེར་པོ་ཧོར་གྱི་ས་
ཆ་ཡང་ད་ལྟའི་ཀན་སུའུ་ཞིང་ཆེན་གྱི་སུའུ་ནན་རྫོང་ཡུས་ཀུའུ་རང་སྐྱོང་རྫོང་
མ་ཐེའུ་དགོན་གྱི་གནས་ཧོར་ཡུལ་ཡིན་པ་གསལ་བོར་ཤེས་ཐུབ།
2. གླིང་སྒྲུང་དུ་བསྟན་པའི་སེར་པོ་ཧོར་ཞེས་པའི་ཡུལ་སྟོད་ཨ་ཆེན་
གངས་རྒྱུད་དང་འཁོར་གྱི་རྫ་རྒྱུད་ཀྱི་བྱང་ཕྱོགས་ཡུལ་གྲུ་དག་ལ་ངོས་བཟུང་
ན་སྙམ། དེའི་སྒྲུབ་བྱེད་ནི་མཁས་པའི་གསུང་དང་གླིང་སྒྲུང་ལས་བརྗོད་པ་
གཉིས་གནད་གཅིག་ཏུ་བབས་འདུག 《ཧོར་གླིང་གཡུལ་འགྱེད》ལས། དེ་
ཡང་ཧོར་ཨ་ཆེན་བླ་རིའི་རྩེ་མོ་ན། སྨན་འབྲུག་མོ་ཟེར་བའི་བསོད་ཟད་མ་
ཞེས་པ་དང་། མི་ནག་ཅན་གུར་དཀར་རྒྱང་གྲགས་ཆེ། །ཧོར་ཨ་ཆེན་གཞུང་
ན་རྒྱང་གྲགས་ཆེ་ཟེར་བ་དང་། དེ་ཡང་ཉིན་སེར་པོ་ཧོར་གྱི་ས་ཆ་ན། །
ཨ་ཆེན་ཐང་བ་གྲུ་བཞིའི་འདབས། །ཞེས《ཧོར་གླིང་གཡུལ་འགྱེད》ཀྱི་མགོ་
མཇུག་བར་གསུམ་དུ་སེར་པོ་ཧོར་གྱི་བླ་རི་ནི་སྟོད་ཨ་ཆེན་གངས་རི་ཡིན་
པར་བསྟན་ཅིང་། གངས་རི་དེའི་མཐའ་འཁོར་གྱི་ཡུལ་གྲུ་ཐམས་ཅན་སེར་པོ་
ཧོར་གྱི་ས་ཆ་ཡིན་པར་བསྟན་ཡོད། དེ་ལས་གཞན་ཡང《ཧོར་གླིང་གཡུལ་
257



འགྱེད》ལས། བྱེ་མ་ཉག་གི་ཚར་ཐོ་ལ། །ཐོག་བཙན་ཕྱི་ཡི་སྒོ་སྲུང་ཡོད། །ཧོར་
ལ་བྱེ་མའི་གཞུང་དྲུང་ལ། །ཉུལ་མ་སྟོང་འཁྱམ་སྣང་ནག་ཡོད། །ཅེས་ཧོར་ཡུལ་
བྱེ་མ་མང་ཚུལ་གྱི་རྣམ་པ་བཀོད་ཡོད་པ་དེ་དང་། ད་ལྟ་བལྟས་ནའང་ཨ་
ཆེན་གངས་རིའི་རྫ་རྒྱུད་ཀྱི་བྱང་ཐང་མྱ་ངམ་གྱི་བྱེ་གཞུང་ཡིན་པ་དང་ཕལ་
ཆེར་མཐུན་པར་ཡོད་དོ། །གསུམ་པ། སེར་པོ་ཧོར་གྱི་ས་ཆ་ནི། བོད་རིགས་
དམངས་ཁྲོད་དུ་དར་ཁྱབ་ཆེ་བའི་ངག་རྒྱུན་གྱི་བཤད་ཚུལ་ཏེ། བོད་ལྗོངས་
ཀྱི་ནགས་ཆུ་ས་ཁུལ། བོད་ལྗོངས་ཀྱི་རྣམ་གླིང་རྫོང་། མཚོ་སྔོན་གྱི་མཚོ་
ནུབ་ཁུལ་བཅས་སའི་དབྱིབས་དང་ཤུལ་རྟེན་གྱི་ངག་རྒྱུན་སྐོར་ལ་གཞི་
བཅོལ་ནས་བརྗོད་པ་ཡིན། དམངས་ཁྲོད་ཀྱི་ངག་རྒྱུན་དེ་དག་བདེན་པའི་
ངེས་པ་མེད་མོད། འོན་ཀྱང་ཧོར་གླིང་གཉིས་གཡུལ་འགྱེད་བྱེད་པའི་དུས་
སུ་གནས་དེ་དག་ལ་སླེབས་མྱོང་བར་འདོད། རྒྱུ་མཚན་ནི། མཁས་པ་
དག་གི་བཞེད་ཚུལ་དང་སྒྲུང་རང་སྟེང་ནས་ཀྱང་ཧོར་གླིང་གཉིས་མི་ལོ་དགུ་
ལ་འཁྲུག་པ་དང་། ཧོར་དམག་འབུམ་ཚོ་བཅུ་གཉིས་ཞེས་དམར་ནག་
དཔུང་ཆེན་དེ་ཨ་ཆེན་ལུང་བ་ནས་ཚ་འདམ་གཞུང་། ཀན་སུའུ་ཡི་སུའུ་
ནན་རྫོང་བར་ཧོར་གྱི་ས་ཡིན་ཞེས་བརྗོད་ན་ཕལ་ཆེར་མི་འགྲིག་པ་མེད་
སྙམ་མོ། །ད་ལྟ་ང་ཚོས་སྔོན་བྱོན་མཁས་པ་དག་གི་གསུང་སྒྲོས་དང༌། འཛམ་
གླིང་གེ་སར་རྒྱལ་པོའི་སྒྲུང་མང་པོར་འགྲེལ་ཀློག་བགྱིས་ན། ཨ་ཆེན་ལུང་བ་
ནས་མ་ཐེའུ་དགོན་གྱི་བར་དག་ནི་ཨ་ཆེན་ཧོར་གྱི་ས་ཡིན་ཞེས་ཕལ་ཆེར་
བརྗོད་ཆོག་ལ། ཨ་ཆེན་ཧོར་རམ་སེར་པོ་ཧོར་ལ་ནང་གསེས་སུ་གུར་དཀར་
དང༌། གུར་སེར། གུར་ནག མགར་བ། ཉ་བ། ཀུན་དགའ། རི་བ།
ཐང་བ། འབུམ་པ། ཁྲ་བོ། ཁྲ་ཤོག ལྡེམ་པ་བཅས་ཤོག་ཁ་བཅུ་གཉིས་
ཡོད། རྗེས་སུ་ཧོར་ནང་ཁུལ་དུའང་འགལ་བ་ཆེན་པོ་བྱུང༌། ཧོར་གྱི་ཆགས་
258



ཆེན་མི་བཞིའི་ནང་གྲས་གུར་ནག་སེང་གེ་རྒྱལ་དང་རི་བའི་དཔོན་པོ་དར་
འབུམ་གཉིས་ནས་གུར་དཀར་གྱི་མི་བྱེད་དགུ་བྱེད་ཀྱི་གཏུམ་སྤྱོད་ལ་ཡིད་མི་
འཐད་པ་དང༌། གུར་དཀར་གྱིས་བཙན་ཁྲིམས་གསར་བཅོས་བྱས་པ་སྐྲག་
སྟེ། ཨ་ཡན་ཇག་བདུན་ཁྲིད་ནས་བྱང་དུ་འཁྱམས་སོ་ཞེས་པར་བརྟན་ནའང་།
བོད་ཀྱི་བྱང་ཕྱོགས་ཕལ་ཆེར་བ་ཞིག་ཧོར་གྱིས་བཟུང་མྱོང་བ་དང་ཧོར་དམག་
སླེབས་མྱོང་བ་གདོན་མི་ཟའོ། །དེར་བརྟེན། ཨ་ཆེན་ལུང་བའི་ཕྱོགས་ཀྱི་རྒྱལ་
པོ་གུར་དཀར་དང་། མ་ཐེའུ་དགོན་ཉེ་འཁོར་གྱི་རྒྱལ་པོ་གུར་སེར། གཞན་
པ་དག་གུར་ནག་དང་ཤན་པའི་མངའ་ཁོངས་སུ་འདུ་བར་འདོད་དོ། །
བདུན། ཧོར་ཤན་པའི་རྡོ་མཁར།
དེ་ཡང་སྐད་གྲགས་ཆེ་བའི་ཧོར་གུར་དཀར་གྱི་བློན་ཆེན་སྡིག་གཅོད་
ཤན་པ་རྨེ་རུ་རྩེའི་རྡོ་མཁར་དེ་བགྲང་བྱ་སུམ་ཅུའི་སྔོན་ལ་ཁོ་བོ་དངོས་སུ་
མཇལ་མྱོང་ཡང་སྐབས་དེར་ཞིབ་འཇུག་གི་བསམ་བློ་གྲུབ་མེད་པའི་ཁར།
དེང་རབས་ཀྱི་པར་ཆས་ཀྱང་མེད་པས་ལོ་རྒྱུས་ཞིབ་མོ་འབྲི་མ་ཐུབ་པ་དང་
པར་ཡང་བསྐྱོན་མ་ཐུབ་པར་བརྟེན་ཡིད་ཕངས་པ་བྱུང༌། ཡིན་ནའང་ལོ་
རབས་དགུ་བཅུ་བའི་ནང་དུ་བདག་གིས་མཚོ་སྔོན་བརྙན་འཕྲིན་ཁང་དང་
གེ་སར་ཞིབ་འཇུག་ཁང་གི་མི་སྣ་རྩ་འཛུགས་བྱས་ཏེ་ཤན་པའི་རྡོ་མཁར་
འཚོལ་དུ་ཕྱིན་ནའང་མཐར་མ་རྙེད་པར་ཕྱིར་ལོག་པ་རེད། ད་ལོའི
（2007ལོ）ལྔ་གཅིག་དུས་ཆེན་གྱི་ངལ་གསོའི་སྐབས་སུ་ཁོ་བོས་མཚོ་སྔོན་
ཁྲི་ཤོར་རྒྱལ་མོའི་ནུབ་རྒྱུད་ཀྱི་སྤྲེའུ་ནག་ཤང་ཆོས་རྗེ་སྡེ་བའི་སྔོན་གྱི་གྲོགས་
པོ་འགའ་ལ་འབྲེལ་གཏུགས་བྱས་ཤིང༌། རང་ཞིང་གི་གེ་སར་སྒྲུང་གི་ན་
259



གཞོན་ཞིབ་འཇུག་པ་བསོད་རྒྱལ་འབུམ་དང་པད་མ་རྒྱལ། སྙིང་བོ་ཚེ་རིང་
བཅས་ཁྲིད་ནས་ཤན་པའི་རྡོ་མཁར་འཚོལ་དུ་སོང་བ་ན། ཆོས་རྗེ་སྡེ་བའི་
གྲོགས་པོ་རྙིང་བ་དག་གིས་སྦག་སྦག་འཁོར་ལོ་གསུམ་གྲ་སྒྲིག་བྱས་ཡོད་
ཅིང༌། ད་དུང་ཁོ་ཚོའི་ལམ་ཁྲིད་ལ་བརྟེན་ནས་དཀའ་བ་སྣ་ཚོགས་ཁྱད་དུ་
བསད་དེ་ཕལ་ཆེར་ཆུ་ཚོད་བཞི་ཙམ་ལ་འཚོལ་ཞིབ་བྱས་རྗེས། ད་གཟོད་
ཤན་པའི་རྡོ་མཁར་དེ་དངོས་སུ་རྙེད་པ་མ་ཟད། རྡོ་མཁར་གྱི་ཆགས་ཚུལ་
དང་རྣམ་པ་སོགས་ཟིན་བྲིས་སུ་བཀོད་ཅིང་འདྲ་པར་ཡང་གསལ་བོ་འགའ་
བསྐྱོན་ནས་ཁྱེར་ཡོང་བ་ཡིན། དེར་བརྟེན་ད་རེས་ཤན་པའི་རྡོ་མཁར་ལ་
ཞིབ་འཇུག་བགྱིད་པའི་སྤོབས་པ་ཡང་བསྐྱེད་བྱུང༌། གཤམ་དུ་དོན་ཚན་
འགའ་བགོས་ཏེ་ནུས་ཚོད་ཀྱིས་དཔྱད་བརྗོད་ཅུང་ཟད་བྱ་སྟེ། དང་པོ། རྡོ་
མཁར་གནས་ཡུལ་གྱི་བཀོད་པ་དང་དེའི་རྣམ་པ་ངོ་སྤྱོད་བྱེད་པ། ཤན་པའི་
རྡོ་མཁར་ཞེས་གྲགས་པའི་གནའ་བོའི་བཙན་རྫོང་གི་ཤུལ་དེ་ནི་མཚོ་སྔོན་ཁྲི་
ཤོར་རྒྱལ་མོའི་གཡས་རུའི་སྟོད་རྒྱུད། ད་ལྟའི་མཚོ་ལྷོ་ཁུལ་གུང་ཧོ་རྫོང་སྤྲེའུ་
ནག་ཤང་གི་ས་ཆ་རྡོ་མཁར་ལུང་བ་ཞེས་པ་དེར་ཡོད་ལ། རྡོ་མཁར་ལུང་བ་
འདི་ནི་དངོས་གནས་རང་བྱུང་ཁམས་ཆེན་པོའི་སྟོབས་ཤུགས་ཀྱིས་ཆེད་དུ་
བཀོད་བཞེངས་གནང་བ་ལྟར། ཕྱི་རུ་མཐོང་དཀའ་བའི་རང་བྱུང་གི་བཙན་
རྫོང་ཞིག་ཏུ་གྲུབ་ཡོད་པ་འདྲ། ལུང་བ་དེ་ལྷོ་ནས་བྱང་དུ་མཚོ་སྟོད་ཕྱོགས་
སུ་འཁོར་ཡོད་ཅིང་། དེའི་ཕྱོགས་གཉིས་ཀྱི་ངོས་ནི་འདབ་ཆགས་བྱ་ཡིན་
ཀྱང་ཐར་དཀའ་བའི་གཡང་གཟར་བྲག་གི་ར་བ་དང་ནགས་ཚལ་གྱིས་
ཡོངས་སུ་བཀླུབས་ཡོད་ལ། ལུང་བའི་ཕུ་ནས་མར་ཐུར་དུ་གདོང་ཞིག་
བརྐྱངས་འདུག་པ་དེའི་གཡས་གཡོན་དང་མདུན་ཕྱོགས་ནི་རང་བྱུང་གི་གྲོག་
རོང་ཆེན་པོ་ཡིན་པ་དང་། སྐྱེ་བོ་ཐམས་ཅད་འགྲོ་འོང་ཤིན་ཏུ་དཀའ་བའི་
260



རི་རྩེ་དེར་ཤན་པའི་རྡོ་མཁར་ཞེས་པའི་གནའ་བོའི་བཙན་རྫོང་འདི་ཆགས་
ཡོད། ད་ལྟ་རྫོང་མཁར་དེར་ཞིག་རལ་དང་ཉམས་ཟད་ཆེན་པོ་བྱུང་ཡོད་
ནའང་། དེའི་ཕྱིའི་ལྕགས་རིའི་རྣམ་པ་སོགས་ད་དུང་གསལ་བོར་མཐོང་
ཐུབ་ལ། ལྕགས་རིའི་དབྱིབས་ནི་དཀྱུས་རིང་བའི་གྲུ་བཞི་ཞིག་ཡིན་པ་
དང་། མཐའ་འཁོར་རིང་ཚད་ལ་ཕལ་ཆེར་རྨིས་ཆིག་སྟོང་ཡས་མས་ཡོད།
དེ་ནི་རྒྱུ་ས་དཀར་དང་རྡོ་ལས་བརྩིགས་ཡོད་པོ་དང་ཟུར་བཞི་ན་སྟེགས་བུ་
བཞི་ཡང་ཡོད། ད་ལྟ་རྩིག་པ་ཡོངས་རྫོགས་ཞིག་ནས་ཉམས་པར་གྱུར་ཡོད་
ན་ཡང་དེའི་ཆ་སྙོམས་ཀྱི་མཐོ་ཚད་ལ་རྨིས1.5ཙམ་ཡོད་ལ། མཚམས་འགའ་
རེ་ན་སྔར་གྱི་རྩིག་ངོས་ཀྱི་རྣམ་པ་ཅུང་ཟད་རེ་ད་དུང་མ་ཉམས་པར་ཡོད་
ཅིང་། དེར་བརྟགས་ན་མཁར་རྫོང་འདི་དང་པོ་མཐོ་ཞིང་བརྗིད་ཆགས་པ་
ཞིག་ཡིན་པ་ཤུགས་ནས་ཤེས་ཐུབ། དེའི་མཁར་སྒོ་ནི་གོང་ཕྱོགས་ཀྱི་གཡས་
གཡོན་གང་རུང་ཞིག་ཏུ་ཡོད་པར་ངེས་ལ། དེའི་ནང་དུ་ད་དུང་རྡོ་ཁང་གི་
གནའ་ཤུལ་ཆེ་ཆུང་མང་པོ་དང་ས་འབུར་ཆེན་པོ་འགའ་ཡང་ཡོད་ཅིང་།
དེ་དག་གི་སྟེང་དུ་གནའ་རྫས་ཡོད་པར་འདོད་ནས་ཉེ་ཆར་མིས་བསློགས་
པའི་ཤུལ་རྗེས་ཡང་གསལ་པོར་མཐོང་ཐུབ། རྡོ་ཁང་དེ་དག་གི་ཤུལ་ནི་ཆེ་
ཆུང་སྣ་ཚོགས་སུ་ཡོད་ཅིང་འགའ་རེ་ལ་རྨིས་གྲུ་བཞི་མ་བཅུ་ཕྲག་ཙམ་དང་
རྨིས་གྲུ་བཞི་མ་བཅུ་ཕྲག་ཁ་ཤས་ཡོད། དུས་ནམ་ཞིག་ལ་རི་མགོ་དེར་གས་
སྲུབ་ཆེན་པོ་ཞིག་བྱུང་ནས་མཁར་རྫོང་དེ་ཡང་སྟོད་སྨད་ཀྱི་ཆ་གཉིས་སུ་
གས་ཡོད་པ་དང་། ད་དུང་ས་ངོས་ཀུན་ཏུ་གས་སྲུབ་ཆེ་ཆུང་མང་པོ་ཡོད་
པར་བལྟས་ན་ས་དེར་སྔོན་ཆད་ས་ཡོམ་མམ་རང་བྱུང་ས་ཤུན་གཡོ་འགུལ་
ཆེན་པོ་ཞིག་བྱུང་མྱོང་ཡོད་པ་འདྲ། རྫོང་ཤུལ་འདི་གཞི་ཁྱོན་དང་རྣམ་པ་
སོགས་ཕྱོགས་གང་ནས་བལྟས་ནའང་འདས་པའི་བགྲང་བྱ་སྟོང་ཕྲག་ཡར་
261



སྔོན་ཞིག་ལ་མི་མང་པོ་ཞིག་གིས་ཐུན་མོང་གིས་བཟོ་བསྐྲུན་བྱས་པའི་དམག་
དོན་གྱི་བཙན་རྫོང་ཞིག་གམ་ཕ་རོལ་དགྲ་དཔུང་ལ་ཉེན་བྱོལ་བྱེད་ས་ཞིག་
ཡིན་པར་གདོན་མི་ཟ་ལ་། རྡོ་མཁར་ཡོད་སའི་རྩེ་དེ་ནས་རྒྱང་ལྟ་བྱས་ན་
མཚོ་སྔོན་པོའི་སྟོད་རྒྱུད་ཕྱོགས་ཀྱི་ཡུལ་གྲུ་ཐམས་ཅད་དངོས་གནས་ལག་
མཐིལ་ལ་བལྟས་པ་ལྟར་གསལ་ལེར་མཐོང་ཐུབ་པ་དང༌། དམག་མི་གང་
ཡིན་རུང་རྫོང་མཁར་གྱི་མདོ་དང་གཡས་གཡོན་ནས་ཡོང་ན་ལམ་མེད་པ་
དང་། མི་ཕྱུག་གང་ཡོང་རུང་མཐོང་ཐུབ་པ་ཡིན། རྒྱ་ལ་ཡོང་ནའང་གོང་
གི་ལ་ངོས་ནས་མར་འབབ་པ་མ་གཏོགས་ ཐབས་ཅི་ཡང་མ་མཆིས། དེ་
བས་འདི་རྒྱུད་ཀྱི་རང་བྱུང་ས་བབ་བཙན་ཞིང་ཕ་རོལ་དགྲ་དཔུང་གིས་རྒོལ་
ཐབས་བྲལ་བའི་དམག་དོན་འཐབ་ཇུས་ཀྱི་དོན་སྙིང་ཧ་ཅང་ཆེ་བའི་གནས་
ཤིག་ཡིན་པས། སྐབས་དེར་གནའ་མི་ཚོས་དཀའ་བ་བརྒྱ་ཕྲག་ཁྱད་དུ་
བསད་ནས་གནས་འདིར་བཙན་རྫོང་འདི་བཞེངས་པའི་དགོས་པ་དང་
དམིགས་ཡུལ་སྐོར་ལ་ཡང་ངེས་ཤེས་ཅུང་ཟད་འདྲོངས་ཐུབ་བོ། །གཉིས་པ།
རྡོ་མཁར་དང་འབྲེལ་བའི《གླིང་སྒྲུང》སྐོར་གྱི་ངག་རྒྱུན། ད་ལྟ་ང་ཚོས་རྡོ་
མཁོར་འདི་དུས་ནམ་ཞིག་ལ་སུ་ཞིག་གིས་བརྩིགས་པའི་ཐད་ལོ་རྒྱུས་དངོས་
དང་འབྲེལ་བའི་དཔྱད་གཞི་ཅི་ཡང་མ་རྙེད་ནའང༌། འདིའི་རྒྱུད་དུ《གླིང་
སྒྲུང》དང་འབྲེལ་བའི་གཏམ་རྒྱུད་ངོ་མཚར་བ་ཞིག་ངག་རྒྱུན་དུ་ཁྱབ་ཡོད་
ལ། དེ་ལས་ཤན་པའི་རྡོ་མཁར་ཞེས་ཐོགས་དོན་ཡང་གསལ་བོར་བསྟན་
ཡོད་པ་སྟེ། དེ་ནི་སྐྱེས་མཆོག་སེང་ཆེན་ནོར་བུ་དགྲ་འདུལ་གྱི་མཐུ་དང་
ནུས་པས་མ་རུངས་ཧོར་སྡེ་ཆམ་ལ་ཕབ་རྗེས། ཆིབས་ཁ་གླིང་ལ་བསྒྱུར་ཅིང་
ཧོར་སྡིག་གཅོད་ཤན་པར་ཁྲིམས་ཐག་བཅད་དེ་ལོ་གཅིག་འདས་པ་
ན། འཇང་ས་དམ་རྒྱལ་པོའི་བུ་འཇང་ཕྲུག་གཡུ་ལྷ་ཐོག་འགྱུར་དེ་འདུལ་
262



བའི་དུས་ལ་བབ་པས། ། འཛམ་གླིང་གེ་སར་རྒྱལ་པོས་ཤན་པ་ལ། སྡིག་
གཅོད་ཤན་པ་རྒྱལ་པོ་ཁྱོད། །མ་འདུག་མྱུར་དུ་འཇང་ལ་ཆས། །འཇང་ཕྲུག་
འདུལ་བའི་དུས་ལ་བབ། །འདུལ་སྐལ་ཤན་པ་ཁྱོད་ལ་ཡོད། །དབུས་ཀྱི་ཚྭ་
མཚོའི་ཁ་རུ་སོང་། །འཇང་ཕྲུག་མགོ་ལག་ཁྱིགས་ལ་ཤོག །ཅེས་གསུངས་པ་
ན། ཤན་པས་ཐལ་མོ་གཉིས་སྙིང་ཁར་སྦྱར་ཏེ་ལགས་སོ། །རྒྱལ་པོའི་གསུང་
ལ་ཡར་ལྡོག་མེད་ཅེས་བཀའ་དང་དུ་བླངས་ཏེ། ཕྱི་ཉིན་ཉི་རྩེ་རི་གསུམ་གྱི་
རྩེར་འཕགས་པ་དང་མཉམ་དུ་ཤན་པས་ཧོར་དམག་ཐམས་ཅད་ཁྲིད་དེ་
ལམ་ལ་ཆས། དེ་ནས་ཉིན་ཞག་བཅུ་ལྷག་ཅིག་ལ་བསྟུད་མར་སོང་སྟེ་
དབུས་ཀྱི་ཚྭ་མཚོའི་ཁར་སླེབས་ལ་ཉེ་བའི་སྐབས་སུ། ས་བཙན་པོ་སྤྲེའུ་
ནག་རྫོང་ཞེས་བྱ་བ་འདི་རུ་རྡོ་ཡི་མཁར་རྫོང་ཞིག་བརྩིགས་ཤིང༌། མཁར་
གྱི་གྲུ་བཞི་རུ་འཐབ་ར་ལས་ཏེ་སོ་བ་འདུག་ཏུ་བཅུག་རྗེས། ཤན་པས་ཉིན་
ཞག་གཉིས་གསུམ་ཞིག་ལ་འཇང་ཕྲུག་འདུལ་ཐབས་ཀྱི་གྲ་སྒྲིག་ཕུན་སུམ་
ཚོགས་པ་བྱས་ཤིང༌། ཉིན་བཟང་སྐར་བཟང་སྟེ་ཟླ་བཞི་བའི་ཚེས་བཅོ་ལྔ་
ཉིན་ཁོང་ཉིད་ཀྱིས་འཁོར་གསུམ་ལུས་ལ་བསྐོར་ཏེ། དགུང་གི་གློག་དམར་
འཁྱུག་པ་ཇི་བཞིན་དབུས་ཀྱི་ཚྭ་མཚོའི་ཁ་རུ་ཆས་སོ། །སྡིག་གཅོད་ཤན་པ་
རྒྱལ་པོ་དབུས་ཀྱི་ཚྭ་མཚོའི་ཁར་བསླེབས་ཙ་ན༔ འཇང་ཕྲུག་གཡུ་ལྷ་ཐོག་
འགྱུར་གྱིས་འཁོར་གསུམ་སྐེད་ལ་བཅིངས་ནས་ཇ་བསྐོལ་ཏེ་བསྡད་ཡོད་པ་
དང་ཕྲད་བྱུང༌། སྐབས་དེར་ཤན་པས་བློ་རིག་པ་གཉིས་ཀ་ཁོག་ཏུ་བསྒྲིམས་
ཏེ་འཇང་ཕྲུག་ལ་ངོ་རིག་ངོ་དགའ་དང་ཁ་ཡག་ཚིག་འཇམ་མང་པོ་བཤད་
ནས་ཁ་བརྡ་ཅུང་ཙམ་བྱས་རྗེས། ཤན་པས་ཆང་གི་ཉིང་ཁུ་རྒྱ་མ་བཅོ་
བརྒྱུད་བླངས་ཏེ་འཇང་ཕྲུག་ལ། ངེད་གཉིས་ཀྱིས་ཁ་སེམས་གྲོས་འགྲིག་གི་
ངང་དུ་ཆང་བདུད་རྩི་འདི་མཉམ་འཐུང་བྱེད་ཅེས་བཤད་ནའང་། འཇང་
263



ཕྲུག་ཅུང་དོགས་པས་སེམས་ལྷོད་ནས་མང་འཐུང་མ་བྱས་པར། ཤན་པས་
སྐྱེས་ཕོ་རབ་ཅིག་གི་གཏམ་རྒྱུད་ལ། ཁྱོད་འཇང་རྒན་ཚང་གི་གདུང་རྒྱུད་
ཟེར། །ཆང་འཐུང་ན་ཕོ་ཆེན་རྟ་འདྲ་དགོས། །ཁྱོད་མིང་ཅན་འཇང་ཕྲུག་མིན་
པ་འདྲ། །ཞེས་ཉམས་ཚོད་ལ་བརྟགས་པའི་ཚེ། འཇང་ཕྲུག་གིས་འཇང་གི་
ལ་རྒྱ་འཆོར་བར་དོགས་ནས། ང་ས་དམ་རྒྱལ་པོའི་གདུང་རྒྱུད་ཡིན། །འཇང་
ལུང་བ་གསུམ་གྱི་གཅེས་ཕྲུག་ཡིན། །ཆང་འཐུང་ན་ཕོ་ཆེན་རྟ་ཕོ་འདྲ་ཟེར་
ནས་དབུགས་ཐེང་གཅིག་གིས་ཆང་རྒྱ་མ་བཅོ་བརྒྱད་པོ་ཚང་མ་འཐུངས་
ཚར་བས། རེ་ཞིག་ར་རོ་བར་གྱུར་སོང༌། ཤན་པས་སྐབས་གླགས་དེར་
བསྟུན་ནས་ཐག་པ་འདོམ་པ་བརྒྱ་དང་བརྒྱད་ཅན་ཞིག་ཁྱེར་ཡོང་སྟེ་དམ་
པོར་བཀྱིགས་ཤིང་རི་མགོ་གསུམ་ལ་ཤ་ཟུངས་ཤ་གཟོང་གསུམ་བརྡབས་ནས་
བཏགས་རྗེས། རང་ནས་ཇ་དཀར་ཡོལ་གང་བླུགས་ཏེ་འཐུང་གྲབས་བྱེད་
སྐབས། འཇང་ཕྲུག་གཉིད་ལས་སད་པ་ཇི་བཞིན་གློ་བུར་དུ་འཕག་ར་འགའ་
བྱས་ནས་ཡར་ལངས་ཙ་ན། ཤན་པས་ད་མ་བཟང་ཟེར་ནས་འཇང་ཕྲུག་གི་
སྐྱིད་པར་འཇུས་བྱུང་། དེར་འཇང་ཕྲུག་གིས་ཤན་པ་དྲུད་ནས་ལ་རིང་ལ་ཐུང་
དགུར་སོང་བའི་སྐབས་དེར། སྐུ་རྗེ་སེང་ཆེན་རྒྱལ་པོའི་སྤྲུལ་བས་འཇང་ཕྲུག་
གི་མདུན་དུ་གློ་བུར་དུ་རྡོ་ཕ་བོང་གཡག་རོ་འདྲ་བ་ཞིག་འཕངས་པས་འཇང་
ཕྲུག་སར་འགྱེལ་སོང་། དེར་ཤན་པས་འཕྲལ་དུ་ལྕགོས་སྲོག་ཅན་གྱི་སྲོ་ཐག་
འདོམ་པ་བརྒྱ་དང་བརྒྱད་ཀྱིས་དམ་པོར་བཀྱིགས་ཏེ་འཇང་རྟ་གནམ་ཡག་སྔོན་
མོའི་གོང་ལ་བཞག་ནས་མཚོ་སྔོན་ཁྲི་ཤོར་རྒྱལ་མོའི་ཤར་ལྷོ་གཉིས་ཀྱི་མཚམས་
བརྒྱུད་དེ་འགྲོ་བའི་དུས་དེར། ལོ་ན་གཞོན་པའི་འཇང་ཕྲུག་གིས་དགུང་སྔོན་
དབྱིངས་སུ་རྒོད་ཐང་དཀར་ཞིག་ལྡིང་སྐོར་བྱེད་བཞིན་པ་མཐོང་བས་རྒྱང་རིང་
ཡུལ་གྱི་མ་ལོ་དྲན་ནས་འདི་སྐད་སྨྲས་སོ། །ཡར་བལྟས་པའི་དགུང་སྔོན་གནམ་
264



ནས། །རྒོད་ཐང་དཀར་ལྡིང་སྐོར་བྱེད་ཀི །ཁྱོད་འཇང་གི་ཡུལ་ལ་ཨེ་འགྲོ །ཁྱོད་
འཇང་གི་ཡུལ་ལ་འགྲོ་ན། །ངས་ཡུལ་ཕྱོགས་མ་ལོར་སྐད་གཏོང་། །ང་ཕ་མའི་
ཚིག་ལ་འགལ་ནས་ཡོང་། །ཡང་བླ་མའི་གསུང་ལ་འགོམས་ནས་ཡོང། །དགྲ་
ཤན་པའི་ལག་ཏུ་ཤོར་ནས་ཡོད། །ང་རིལ་ལུ་མ་ཞིག་བཀྱིགས་ནས་
ཡོད། །ངའི་རྣམ་ཤེས་བྱེའུ་ཆུང་འཕུར་འདྲ་བ། །ས་འདི་ནས་མི་འདུག་
འཇང་ལ་ཡོང་། །ངའི་དྲིན་ཆེན་ཕ་མའི་གམ་ལ་ཡོང་། །ང་བསྡད་ན་མི་
བཟང་ཤི་ན་དགའ། །ངས་སྐྱེ་བ་ཕྱི་མ་བླངས་ན་བཟང་། །ཞེས་སྐྱོ་གཏམ་ལྷུག་
ལྷུག་ཏུ་བརྗོད་པའི་ཚེ། ཤན་པའང་ཡིད་སྐྱོ་ཞིང་འཛང་ཕྲུག་ལ་སྙིང་རྗེ་
ཚད་མེད་སྐྱེས་ཏེ་འཇང་ཕྲུག་གཏོང་ངོ་བསམས་ནས་བློ་ཉིས་འགལ་སྐྱེས་པའི་
སྐབས་དེར། གླིང་རྗེ་གེ་སར་རྒྱལ་པོ་ཁོང་ཉིད་ཉམས་ལྡན་གྱི་བུང་བ་ཞིག་ཏུ་
སྤྲུལ་ཏེ་ཤན་པ་ལ། བློ་ཉིས་འགལ་བ་མ་སྐྱེ་ཤན་པ་ལགས། །འཇང་ས་དམ་
རྒྱལ་པོའི་བུ་ཕྲུག་དེ། །གཏོང་མི་ཉན་བཏང་ན་རྒོད་པོའི་བུ། །གླིང་འདི་ན་
འདུལ་བའི་དཔའ་བོ་མེད། །ཅེས་དི་རི་རི་གསུངས་པ་ན། ཤན་པས་འཛམ་
གླིང་གེ་སར་རྒྱལ་པོའི་གསུངས་ཡིན་པ་རྟོགས་ཏེ་ལགས་སོ། །ལགས་སོ་
ཞེས་ལན་འགའ་སྨྲས་མཐར། བློ་ཐེ་ཚོམ་མེད་པར་འཇང་ཕྲུག་ཁྲིད་ནས་ད་
ལྟའི་སྤྲེའུ་ནག་ཡུལ་ཚོའི་རྡོ་མཁར་བཙན་རྫོང་ནང་དུ་སོང་ནས་ལོ་འཁོར་མང་
པོར་བསྡད་ཅིང་འཇང་ཕྲུག་གྲོགས་སུ་བཀུག་རྗེས་གླིང་དཀར་སྟོད་ལ་ཕེབས་
སོང་ཞེས་གྲགས་པ་དང་། དེ་ནས་བཟུང་རྫོང་མཉར་འདི་ལ་ཤན་པའི་རྡོ་
མཁར་ཟེར་ཞིང་། སྡིག་བཤས་རྡོ་མཁར་ཞེས་ཀྱང་ཟེར་ལ། འདིའི་ཉེ་འགྲམ་
ན་འབྲུག་མོའི་དོང་ཆུ་ཞེས་ཆུ་མིག་ཞིག་ཀྱང་ཡོད་པར་གྲགས་སོ། །གོང་གི་ངག་
རྒྱུན་འདིའི་འབྱུང་ཁུངས་ནི་གཙོ་བོ་རྡོ་མཁར་རྒྱབ་ཕྱོགས་ནས་ཕར་དཀར་ལ་
དང་ཆོས་རྗེ་སྡེ་བའི་ས་ནོར་མ་ལེགས་ཞེས་པའི་རི་རྒྱུད་འགའ་བརྒལ་བ་ན་
265



དབུས་ཚུ་མཚོ་ཡོད་པ་དང་། 《གླིང་སྒྲུང》དུ་ཡང་ཤན་པའི་རྫོང་མཁར་ལ་
མཛོ་མོ་རི་རྫོང་ཞེས་བརྗོད་པ་འདི་དག་ལ་འབྲེལ་ནས་བྱུང་བར་ངེས་
ལ། སྤྱིར《འཇང་གླིང་གཡུལ་འགྱེད》ལས་བྱུང་བའི་འཇང་ས་དམ་རྒྱལ་པོའི་
མཁར་རྫོང་ནི་ད་ལྟའི་ཡུན་ནན་ཞིང་ཆེན་ལེ་ཅང་ཟེར་བའི་ཕྱོགས་སུ་ཡོད་པ་
དང་། 《གླིང་སྒྲུང》ལས་འཇང་བའི་སྐོར་བཤད་སྐབས། འཇང་སྨྱུག་ཞྭ་
ཅན་ཞེས་འཇང་བའི་ཆ་ལུགས་དངོས་སུ་བསྟན་ཡོད་པ་སོགས་ལ་བརྟག་ན་
ངག་རྒྱུན་དེར་ཁུངས་ལུང་མེད་པ་ལྟ་བུ་ཞིག་ཏུ་སྣང་ནའང་། དེ་ལ་ཞིབ་ཏུ་
བསམ་བློ་ཞིག་བཏང་ན། ས་དམ་འཇང་དང་ད་ལྟའི་རྔ་བ་སོགས་སུ་ཡོད་
པའི་འཇང་རིགས་རྣམས་ནི་སྔར་མཚོ་སྔོན་ཁྲི་ཤོར་རྒྱལ་པོའི་མཐའ་འཁོར་
གཙོས་ཙོང་ཁ་བདེ་ཁམས་ཀྱི་ཕྱོགས་འདི་ནས་གནས་སྤོས་ཏེ་ལྷོ་ཕྱོགས་སུ་
སོང་བར་སྔོན་གྱི་ཡིག་ཚང་ཁུངས་བཙུན་པ་མང་པོ་ན་ཞལ་མཐུན་པར་
བཀོད་ཡོད་ལ། ས་དམ་འཇང་བ་རང་གི་སྒྲུང་གླུ་ལོ་རྒྱུས་ཁག་ཏུ་ཡང་དེ་
ཁོ་ནར་བཤད་ཡོད་པ་སོགས་ལ་དཔག་ན་གོང་གི་ངག་རྒྱུན་དེ་ཡང་ཁུངས་
མེད་པར་བྱུང་རྒྱལ་དུ་སྨྲས་པ་ཞིག་མིན་པར་འདོད་དོ། །གསུམ་པ། ཤན་
པའི་རྡོ་མཁར་ལས་འཕྲོས་པའི་དོགས་སློང་། གོང་སྨོས་ལྟར་བཙན་རྫོང་
འདིའི་སྐོར་གྱི་དཔྱད་གཞིའི་ཡིག་ཆ་ལག་སོན་མ་བྱུང་བས་དེ་ཐོག་མར་སུ་
ཞིག་གིས་དུས་ནམ་ཞིག་ལ་བཞེངས་པའི་ཐད་ལ་ངེད་ཅག་ཞིབ་འཇུག་པ་
རྣམས་ལ་ལྟ་ཚུལ་འདྲ་མིན་སྣ་ཚོགས་བྱུང་སྟེ། ལ་ལས་རྒྱའི་ལོ་རྒྱུས་ལྟར་ན་
ཧ་ཅང་སྔ་བའི་དུས་སུ་ཡུལ་འདི་ཆང（ É）གིས་བཟུང་ཡོད་པ་དང་རྒྱ་
དང་ནང་གི་བར་དུ་དམག་འཁྲུག་ཀྱང་ཐེངས་མང་པོ་བྱུང་མྱོང་ཡོད་པ་
སོགས་ལ་དཔག་ན་མཁར་རྫོང་འདི་ཆང་གིས་རྒྱ་དམག་འགོག་སྲུང་གི་ཆེད་
དུ་བཟོས་པ་ཡིན་པར་འདོད་ལ། ལ་ལས་རྡོ་མཁར་འདི་དུས་རབས་བཞི་
2!E6



བ་ནས་དྲུག་པའི་བར་དུ་འདི་རུ་དབང་བསྒྱུར་བྱས་པར་འ་ཞའི་རྒྱལ་རབས་
ཀྱི་སྲིད་དབང་ལྟེ་གནས་སུ་གྲགས་པའི་ཆོས་རྗེ་རྒྱལ་མཁར（ 42.fE #* ） དང་
རྒྱང་ཐག་ལེ་བར་སུམ་ཅུ་ཙམ་ལས་མེད་པས། སྐབས་དེའི་འ་ཞའི་རྒྱལ་
རབས་ཀྱིས་རྒྱུ་དང་བོད་བཙན་པོའི་རྒྱལ་རབས་ཀྱི་དམག་དཔུང་ལ་འགོག་
རྒོལ་བྱེད་པར་དམིགས་ནས་བཟོས་པ་ཡིན་སྲིད་ཟེར་བ་དང་། ཡང་འགའ་
རེས་འ་ཞ་དེ་སྤྱི་ལོ་དུས་རབས་བཞི་བ་ཙམ་ལ་བོད་བཙན་པོའི་མངའ་འོག་
ཏུ་མ་འདུས་པའི་མདོ་སྨད་མཚོ་སྔོན་པོའི་རྒྱུད་འདིར་འཁྱར་ཡོང་ནས་རིམ་
གྱིས་སྲིད་དབང་བཙུགས་པས་ན་སྐབས་དེའི་ཡུལ་གྱི་ཚོ་དཔོན་སོགས་ཀྱིས་
འ་ཞའི་སྲིད་དབང་ལ་མགོ་མ་བཏགས་པར་བཙན་རྫོང་བཟུང་ནས་སྒེར་
ཚུགས་སུ་བསྡད་པ་ཡིན་ནམ་ཟེར་བ་སོགས་ལྟ་ཚུལ་ཐ་དད་པར་གླེང་མོད།
ང་ཚོས་བཙན་རྫོང་འདིའི་གནས་ཡུལ་དང་ཆགས་དབྱིབས་སོགས་ཕྱོགས་
གང་ནས་བརྟགས་ནའང་གནའ་བོའིདམག་དོན་དང་འབྲེལ་བ་ཡོད་པ་ནི་ཁ་
ཚོན་བཅད་དེ་བཤད་ཆོག་པར་འདོད་དོ། །དེའི་རྒྱུ་མཚན་ཡང་། སྤྱིར་མཚོ་
སྔོན་ཁྲི་ཤོར་རྒྱལ་མོའི་འགྲམ་རྒྱུད་ནི་གནའ་སྔ་མོ་ནས་མདོ་དབུས་མཐོ་སྒང་
སྟེང་འཐབ་ཇུས་ཀྱི་དོན་སྙིང་ཆེས་གལ་ཆེ་བའི་ས་ཁུལ་ཞིག་ཡིན་པ་མ་ཟད།
ཆེས་གདོད་མའི་དུས་ནས་བཟུང་བོད་ཀྱི་མི་རྒྱུད་དག་གིས་གཙོ་ཆེར་བདག་
ཏུ་བཟུང་ནས་ཕྱུགས་ལས་དང་རྔོན་ལས་གཙོ་བོར་གཉེར་བའི་ས་ཁུལ་ཞིག་
ཡིན་ཞིང་། དེ་དག་ནི་ཕལ་ཆེར་བོད་ཀྱི་རྩ་བའི་རུས་ཆེན་བཞི་ལས་གྱེས་ཏེ་
མཆེད་འོང་བ་ཡིན་པའི་སྐོར་ནི《རྒྱ་བོད་ཡིག་ཚང་ཆེན་མོ》དང《བོད་མི་བུ་
གདོང་དྲུག་གི་རུས་མཛོད་མེ་ཏོག་སྐྱེད་ཚལ》སོགས་སྔོན་གྱི་ཡིག་ཚང་དག་
ནི་ཞིབ་རྒྱས་སུ་བཀོད་ཡོད་པས་འདིར་ཟློས་བཤད་ཀྱི་དགོས་པ་མ་མཆིས་ལ།
རྒྱའི་གནའ་རབས་ཀྱི་ལོ་རྒྱུས་ཡིག་ཚང་རྣམས་སུ་ཡ་ཐོག་དུས་ནས་བཟུང་ས་
267



འདི་ནང་གིས་བཟུང་ཡོད་པར་བཤད་ནའང༌། ཁོ་ཚོས་ནུབ་ཕྱོགས་ཀྱི་ལུག་
འཚོ་བའི་འབྲོག་མི་སྤྱི་ལ（ X）ཞེས་བཏགས་པ་ལས་དེ་དག་གི་རུས་རྒྱུད་
མཆེད་ཁོངས་སོགས་ཐད་ལ་གསལ་ཁ་མེད་ཅིང་། དེ་ནི་མདོ་དབུས་མཐོ་
སྒང་གི་ཕྱུགས་སྐྱོང་མེས་པོ་དག་གི་སྤྱི་མིང་ཡིན་པར་གསལ་ཏེ། རྒྱའི་ཧན་
རྒྱལ་རབས་སྔ་ཕྱིའི་དུས་སུ་བོད་ཞང་ཞུང་སྒོ་ཕུག་ནས་མདོ་དབུས་ཁམས་
གསུམ་གྱི་མི་རྒྱུད་ཐམས་ཅད་ལ་ཆུང་ཞེས་ཟེར་བ་མ་ཟད། ཀན་སུའུ་དང་
ཉིན་ཞ་ཧྲན་ཞིའི་བར་དུ་ཆང་གིས་བཟུང་ཡོད་པར་གྲགས། དཔེར་ན་ཉིན་
ཞའི་ཀུའུ་ཡོན（ [E g# ）ཤར་ལྷོའི་མཚམས་སུ་ཡོད་པའི་“#JIS g”ཞེས་
པའི“ # ; དེ་ཡང་ནང་སྐད་ཡིན་ཞིང་དོན་ནི་འབྲུག་ནག་ཅེས་པའི་དོན་
ཡིན་ཞེས་རྒྱའི་ལོ་རྒྱུས་སྨྲ་བ་རྣམས་ཀྱིས་བཤད་པས་ན། དེ་དག་ནི་བོད་
སྐད་སྨྲ་བའི་གནའ་རབས་མི་དག་ཡིན་པ་ཤེས་ཐུབ་ལ། དེ་ཡང་ཧན་རྒྱལ་
རབས་ཀྱི་དུས་ནས་བཟུང་རྒྱུ་དང་ཆང་གི་བར་སྐབས་དེའི་དར་གོས་ཚོང་
ལམ་དང་འབྲེལ་བའི་རྩོད་གླེང་སྣ་ཚོགས་ལ་བརྟེན་ནས་འདི་ཁུལ་དུ་དམག་
འཁྲུག་ཐེངས་མང་བྱུང་ཞིང་། ཕྱིས་སུ་འ་ཞའི་རྒྱལ་རབས་བཙུགས་པའི་རྗེས་
སུ་ཡང་རྒྱ་ནག་དང་འ་ཞའི་བར་དུ་དམག་འཁྲུག་བྱུང་མྱོང་བ་དང་། ཁྱད་
པར་དུ་སྤྱི་ལོའི་དུས་རབས་བདུན་པའི་ནང་བོད་བཙན་པོའི་རྒྱལ་རབས་ཀྱིས་
ཐེངས་མང་པོར་འ་ཞ་ལ་དཔུང་འཇུག་བྱས་ཏེ་མཐར་སྤྱི་ལོ663ལོར་འ་ཞ་དེ་
དངོས་སུ་བོད་ཀྱི་མངའ་འོག་ཏུ་བཅུག་པ་སོགས་ལ་དཔག་ན། མཚོ་སྔོན་
ཁྲི་ཤོར་རྒྱལ་མོའི་འགྲམ་རྒྱུད་འདི་ནི་གནའ་རབས་སུ་དམག་འཁྲུག་སྣ་
ཚོགས་བྱུང་བ་ཆེས་མང་བའི་ས་ཁུལ་ཞིག་ཡིན་པ་ཡང་རྟོགས་ཐུབ། ཡང་
བོད་གནའ་རབས་ཀྱི་ལོ་རྒྱུས་ཡིག་ཚང་དག་ལས་བོད་ཀྱི་བྱང་ཕྱོགས་སུ་གྲུ་གུ་
དང་ཁྲོམ་སོགས་ཡོད་པར་བཤད་པ་དང༌། དེ་དག་ཇི་ལྟར་ཡོད་པའི་སྐོར་
268



ཞིག་ཏུང་ཧོང་གནའ་ཡིག་གི《བྱང་ངོས་སུ་ཡོད་པའི་གྲུ་གུའི་གནས་ཚུལ》
P281ཞེས་པ་ལས། འདིའི་བྱང་ཕྱོགས་ལྟར། གེ་ཏང་ཞེས་བགྱིབ་མཆིསྟེ།
རྒྱལ་པོ་གེ་ཏན་གྱི་ཁ་གན ཟས་དང་ཆོས་ཀྱང་། འ་ཞ་དང་འདྲ་སྟེ། ཕྱུགས་
པ། བེའུ་ལུག་དང་རྟ་ཕལ་ཆེ། སྐད་ཀྱང་འ་ཞ་དང་ཕལ་ཆེར་མཐུན། དེ་
ནས་བྱང་ཕྱོགས་ན། མཚོ་མཐའ་མེད་པའི་འགྲམ་ན། །མྱི་ཁྱིམ་དང་གཟུགས་འ་
ཞ་དང་འདྲ། །ཕྱུགས་སྣ་ཚོགས་པར་མཆིས། །གོསུ་སྤུ་ལྤགས་གྱོན། །དགུན་ཐང་
ཆེན་པོ་ལ། ས་གས་སྟེ། སྤྱི་ཕན་ཚུན་མྱི་ཐརད། སྡེ་ཆེ་ལ་སྐྱིད་པ་ཞིག་མཆིས།
ཞེས་བྱུང་བ་འདི་དག་ལ་བརྟགས་ན་གནའ་བོའི་དྲུ་གུ་དང་འ་ཞ། ཆུང་ཞེས་
པ་སོགས་ཀྱི་ལུགས་སྲོལ་དང་སྐད་རིགས། ཐོན་སྐྱེད་བཅས་འདྲ་བའི་ཚུལ་
ཡང་ཅུང་གསལ་བོར་རྟོགས་ཐུབ་པ་མ་ཟད། བོད་ཀྱི་ལོ་རྒྱུས་དང་རུས་
མཛོད་ལས་བཤད་པའི་བོད་ཀྱི་རུས་ཁུངས་བྱུང་འཕེལ་སྐོར་ལ་ཡང་བདེན་
ཁུངས་ར་སྤྲོད་བྱས་པ་རེད། དེས་ན་རྒྱས་ཚང་ཞེས་པ་དང་བོད་
ཀྱིས“འཇང་་ཞེས་པ་འདི་གཉིས་སྒྲ་ཕལ་ཆེར་འདྲ་ནའང་དོན་ལ་རྩ་བའི་ཁྱད་
པར་ཆེན་པོ་ཡོད་ཅིང་འབྲེལ་བ་ཡང་ངེས་ཅན་ཞིག་ཡོད་དེ། རྒྱས་ཆུང་ཟེར་
བ་ནི་ནུབ་ཕྱོགས་ཀྱི་ཕྱུགས་ལས་གཙོ་བོར་གཉེར་བའི་མི་རིགས་དག་གི་སྤྱི་
མིང་ལ་གོ་དགོས་པ་གོང་དུ་བཤད་ཟིན་ལ། བོད་ཀྱིས་འཇང་ཞེས་པ་ནི་
སྔར་ཚང་ལས་ལྷོ་ཕྱོགས་སུ་མཆེད་པའི་མི་རྒྱུད་ཀྱིས་དུས་རབས་བརྒྱད་པ་
ཙམ་ལ་ད་ལྟའི་ཡུན་ནན་ཕྱོགས་སུ་སྲིད་དབང་བཙུགས་པ་དེར་ཟེར་ཞིང་།
འཇང་ཞེས་པ་འདི《ཏུན་ཧོང་གནའ་ཡིག》ལས་ལྷོ་ཕྱོགས་ཀྱི་སྨད་ན་འཇང་
དུ་མྱ་དཀར་པོ་ཞེས་བྱ་བའི་རྒྱལ་པོ་སྡེ་མི་ཅུང་བ་ཞིག་འདུག་པ་ཞེས་དང༌།
ཡང་ཡོས་བུའི་ལོ་ལ（704）། དགུན་བཙན་པོ་ཁྲི་འདུས་སྲོང་འཇང་ཡུལ་དུ་
གཤེག་སྟེ། འཇང་ཕམ་པར་ལོ་གཅིག ཅེས་པའི་ས་དམ་འཇང་ཞེས་པ་སྟེ།
269



《གླིང་སྒྲུང》ནས་བཤད་པའི་སྨུག་པོ་འཇང་ཡིན་པར་གྲགས་ཤིང་། རྒྱའི་ལོ་
རྒྱུས་ལྟར་ན་འཇང་དེ་ཧན་ཤར་མའི་སྐབས་སུ་ནང་ལས་མཆེད་དེ་ལྷོ་ཕྱོགས་སུ་
ཡོང་ནས་གནས་ཆགས་པ་ཡིན་པར་བཤད་པ་སོགས་ལ་བརྟགས་ན་ཞིབ་འཇུག་
གི་རིན་ཐང་ཆེན་པོ་ཡོད་པར་འདོད་དོ། །གང་ལྟར་ཡང་མཚོ་སྔོན་ཁྲི་ཤོར་རྒྱལ་
མོའི་མཐའ་འཁོར་དུ་གནའ་སྔ་མོ་ནས་བོད་པས་ས་བཟུང་ཡོད་པ་གོང་གསལ་གྱི་
ལུང་དང་གཏམ་ལས་ར་སྤྲོད་གསལ་བོ་བྱེད་ཐུབ་ལ། མི་རིགས་མི་གཅིག་པའི་
བར་ལ་དམག་འཁྲུག་གམ་གཡུལ་འགྱེད་གང་མང་བྱུང་པའང་ཤེས་ཐུབ། ཡིན་
ནའང་ལོ་རྒྱུས་ཡིག་ཆ་གལ་ཆེན་དང་གེ་སར་འཁྲུངས་རབས་ཀྱི་ལོ་རྒྱུས་སོགས་
ལ་བརྟགས་ན། ཤན་པའི་རྡོ་མཁར་ཡིན་ན་བགྲང་བྱ་ཆིག་སྟོང་གི་རྗེས་སུ་བྱུང་
བ་ཡིན་པས་རྡོ་མཁར་དེ་ལོ་སྟོང་གཅིག་གི་སྔོན་ལ་གྲུབ་པ་ཡིན་ན་ཤན་པ་དང་
འབྲེལ་བ་མེད་པར་སྙམ། འོ་ན་ཡང་སྙིང་སུ་ཞིག་གི་རྡོ་མཁར་ཡིན་ཞེ་
ན། བཙན་རྫོང་འདིའི་གནས་ཡུལ་དང་ཆགས་ཡུལ་སོགས་ལ་དཔྱད་ན་གནའ་
བོའི་དམག་དོན་དང་འབྲེལ་བ་ཡོད་པ་དང་གཅིག དུས་རབས་བཞི་བ་ནས་དྲུག་
པའི་བར་དུ་འདི་རུ་དབང་སྒྱུར་བྱེད་མཁན་འ་ཞའི་རྒྱལ་རབས་ཀྱི་སྲིད་དབང་ལྟེ་
གནས་སུ་གྲགས་པའི་ཆོས་རྗེ་རྒྱལ་མཁར(4); (%） དང་རྒྱང་ཐག་ལེ་བར་
སུམ་ཅུ་ལས་མེད་པ་དང་གཉིས། ཆོས་རྗེ་རྒྱལ་མཁར་དང་ཤན་པའི་རྡོ་མཁར་
གྱི་ཆགས་དབྱིབས་དང་ས་རྡོའི་ཆགས་ཚུལ། རྒྱལ་མཁར་དང་རྡོ་མཁར་གྱི་
གསར་རྙིང་ཕྱོགས་གང་ནས་དཔྱད་ན་དུས་རབས་དང་ལོ་ཚིགས་བཅས་འདྲ་
མཉམ་ཡིན་པར་འདོད་པ་དང་གསུམ་བཅས་པར་བརྟགས་ན། འ་ཞའི་རྒྱལ་
པོ་དེ་ཆོས་རྗེ་རྒྱལ་མཁར་དུ་སྡོད་པའི་སྐབས་སུ། གནའ་བོའི་རྒྱ་ནག་དང་བོད་
བཙན་པོའི་དམག་བཅས་དང་གཡུལ་འགྱེད་མང་པོ་བྱུང་བར། བཙན་བྱོལ་
ལམ་ཉེན་བྱོལ་གྱི་སླད་དུ་རྡོ་མཁར་གྱི་བཙན་རྫོང་དེ་བསྐྲུན་པ་འདྲ། དེ་ཡང་
2Y0



གཡུལ་འགྱེད་དྲག་པའི་སྐབས་སུ་འ་ཞའི་རྒྱལ་པོ་འཁོར་དང་བཅས་པ་བདེ་
འཇགས་སྲུང་ཕྱིར་རྡོ་མཁར་དུ་སྦས་ནས་འདུག་པ་དང་། གཡུལ་འགྱེད་ཞི་བའི་
སྐབས་སུ་ཆོས་རྗེ་རྒྱལ་མཁར་དུ་ཕྱིར་ལོག་ནས་བསྡད་པར་འདོད། མདོར་ན།
བཙན་རྫོང་དེ་ནི་མི་སུས་ཀྱང་མཐོང་དཀའ་བ་མ་ཟད། ཕྱིའི་དམག་མིས་
དཔུང་འཇུག་ཀྱང་དེ་ལས་ཁག་པོ་འདུག་དེ་བས་བཙན་བྱོལ་བྱེད་པའི་གནས་
ཁྱད་པར་ཅན་ཞིག་ཡིན་པ་སུས་ཀྱང་བསྙོན་དུ་མེད། འོ་ན་ཤན་པའི་རྡོ་མཁར་
ཞེས་པའི་མིང་དེ་ཇི་ལྟར་ཐོགས་པ་ཡིན་ཞེ་ན། ཤན་པའི་རྡོ་མཁར་གྱི་མིང་ནི་
དུས་རབས་བཅུ་གཅིག་པའི་སྐབས་སམ། ཡང་ན་རབ་བྱུང་དང་པོ (1027）
ཚུགས་ཁ་མའི་རྗེས་སུ་གླིང་རྗེ་གེ་སར་རྒྱལ་པོ་དང་དཔའ་རྟུལ་སུམ་ཅུ་སོགས་
རིམ་གྱིས་སྐུ་འཁྲུངས་ཏེ་ཁོང་རྣམ་པའི་མཛད་རྗེས་འཛམ་གླིང་ཡངས་པའི་
དཀྱིལ་འཁོར་དུ་ས་ཁྱབ་རྡོ་ཁྱབ་ཏུ་སོང་བ་དང་བསྟུན་ནས་ཡུལ་དེར་ཆགས་
པའི་བོད་པ་ཚོས་བཏགས་པ་ཡིན་པར་འདོད། དེ་ཡང་གླིང་གེ་སར་རྒྱལ་པོས་
ཕྱོགས་བཞིའི་དགྲ་བཞིའི་ཡ་གྱལ་ཏེ་འཇང་གླིང་གཡུལ་འགྱེད་ཀྱི་འགོ་ཐོག་མར་
བརྩམས་པའི་སྐབས་སུ། ཧོར་གྱི་ཤན་པས་གེ་སར་རྒྱལ་པོའི་གསུང་བཞིན་
འཇང་ཕྲུག་གཡུ་ལྷ་ཐོག་འགྱུར་དབུས་ཚྭ་མཚོའི་ཁ་རུ་བཙན་བཟུང་བགྱིས་པའི་
གཏམ་རྒྱུད་བྱུང་བའི་ཡུལ་དང་ཤན་པའི་རྡོ་མཁར་གྱི་བར་ཐག་ཉེ་བའི་ཆ་ནས་
མིང་འདི་འབྱོར་བ་ཡིན་ཞེས་ཞིབ་འཇུག་མི་སྣ་མང་པོ་ཞིག་གི་འདོད་པ་དང་
མཐུན་ནོ། །
བརྒྱུད།
སྐྱ་ལོ་སྟོན་པ་རྒྱལ་མཚན་གྱི་མཁར་ཤུལ།
དེ་ཡང་གཡུ་ཡི་མཎྜལ་ལན་བརྒྱར་ཕྱིས་པ་ལྟ་བུའི་མཚོ་སྐུ་རེངས་དང་
271



སྔོ་རེངས་ནི་མཚན་སྙན་སྲིད་གསུམ་རྩེ་རུ་ཁྱབ་པའི་རྨ་ཀླུང་རིང་མོའི་སྟོད་ན་
ལྷང་ངེར་གནས་ཤིང་། ཁོར་ཡུག་ཀུན་ཏུ་རྩྭ་དང་མེ་ཏོག་སྣ་ཚོགས་ཀྱིས་
བརྒྱན་པ་དང༌། རྨིག་ལྡན་ཕྱུགས་རིགས་སྣ་ཚོགས་བགྲང་ཡས་སྐར་ཚོགས་
འཛིན་མའི་ཁྱོན་དུ་འཕོས་པ་ཇི་བཞིན་ལྟ་ན་སྡུག་ཅིང་ཡིད་དུ་འོང་
བ། སེམས་ཅན་ཀུན་གྱི་སྨོན་པ་དབང་མེད་དུ་ཤོར་བའི་ས་ཆ་ཞིག་ལགས།
རང་བྱུང་གི་ཡུལ་ལྗོངས་རྣམ་པར་མཛེས་པའི་མཚོ་མོའི་ལྷོ་ནུབ་གཉིས་ཀྱི་
མཚམས་ནི་གྲགས་སྐད་འཛམ་གླིང་ཡོངས་སུ་ཁྱབ་པའི་བོད་རྒྱལ་སྲོང་
བཙན་སྒམ་པོས་རྒྱ་བཟའ་གོང་ཇོ་སྔོན་བསུ་བགྱིས་པའི་གནས་ཡིན་པར་མ་
ཟད། སྐྱེས་མཆོག་ནོར་བུ་དགྲ་འདུལ་གྱི་གཏན་གྲོགས་འབྲུག་མོའི་ཁྱིམ་
གཞི་ཆགས་ས་ཡང་ས་དེ་ཡིན་ཟེར་རོ། །
དེ་བས་ངོ་མཚར་ལྡན་པ་ཞིག་ནི་རྨ་ཀླུང་རིང་མོ་དང་མཚོ་སྐྱ་རེངས་
གཉིས་ཀྱི་འདྲེས་མདོའི་ལྷོ་ཕྱོགས་སུ་རི་བོ་ཆུང་ཆུང་ལུག་གི་སྙིང་འདྲ་བ་ཞིག་
ཡོད་ལ་དེའི་སྟེང་ན་ཞིག་རལ་དུ་གྱུར་ཟིན་པའི་མཁར་རྙིང་ཞིག་གི་ཤུལ་
གསལ་བོར་གནས་ཡོད་པ་དེ་རེད། ས་དེ་གའི་འབྲོག་པ་རྒན་པ་ཚོས་བཤད་
པ་ལྟར་ན། གནའ་སྔ་མོའི་དུས་སུ་རི་བོ་ཆུང་ཆུང་དེའི་སྟེང་དུ་གྲུ་བཞི་གླིང་
བཞི་ཅན་གྱི་རྫོང་མཁར་ཞིག་ཡོད་པར་མ་ཟད། ཕྱི་གསལ་ནང་གསལ་ཅན་གྱི་
གཞལ་ཡས་ཁང་ལྟ་ན་སྡུག་པ་ཞིག་ཀྱང་གསལ་ལེར་ཆགས་ཡོད། དེ་ནི་
སྟོབས་འབྱོར་མངའ་ཐང་ལྡན་པའི་སྒ་སྐྱ་ལོ་སྟོན་པ་རྒྱལ་མཚན་གྱི་ཕོ་བྲང་
ཡིན་ལ། གླིང་གི་སྨན་མཆོག་བདུན་གྱི་གཙོ་མོ་སྐྱ་ལོའི་སེང་ལྕམ་འབྲུག་མོ་
འཁྲུངས་སའི་གནས་ཀྱང་འདི་ཡིན་ཟེར་རོ། །
དེ་ཡང་གླིང་རྗེ་གེ་སར་རྒྱལ་པོའི་རྣམ་ཐར་ལ་མཁས་པའི་རྒན་པ་ཚོས་
བཤད་པ་ལྟར་ན། ཐོག་དང་པོར་སློབ་དཔོན་པད་མ་འབྱུང་གནས་ཀྱི་ལུང་
72



བསྟན་ལ། མཚོ་སྐྱ་རེངས་སྔོ་རེངས་གྲོ་རེངས་གསུམ། །མཚོ་སྐྱ་རེངས་ཁ་ནས་
སྐྱ་ལོ་སྡོད། །མཚོ་སྔོ་རེངས་ཁ་ནས་སྔོ་ལོ་སྡོད། །མཚོ་གྲོ་རེངས་ཁ་ནས་གྲོ་ལོ་
སྡོད། །ཅེས་གསུངས་པ་ཇི་བཞིན། སྒ་སྐྱ་ལོ་སྟོན་པ་རྒྱལ་མཚན་མཚོ་སྐྱ་རེངས་
ཁ་རུ་རྫོང་མཁར་ཆགས་པ་ནས་བཟུང་རྒྱུ་འབྱོར་བ་ཕུན་སུམ་ཚོགས་ཤིང་
དབང་མངའ་ཐང་རབ་ཏུ་རྒྱས་པ། མཚན་སྙན་གྲགས་ཀུན་ཏུ་ཁྱབ་ཅིང་མི་
ཀུན་གྱིས་འགྲན་ཟླ་བྲལ་བ། བདེ་སྐྱིད་ཀྱི་འཚོ་བ་ལྷ་ཡི་ལོངས་སྤྱོད་དང་
མཉམ་པ་ཞིག་ཏུ་གྱུར་ཟིན་སྐད། །
ས་སྐྱ་ལོའི་སེང་ལྕམ་འབྲུག་མོ་ཕ་མའི་རྫོང་མཁར་འཛོམས་པོ་དེའི་ནང་དུ་
སྐུ་འཁྲུངས་ཤིང་རིམ་གྱིས་ནར་སོན་ཏེ་བཅུ་དྲུག་ལང་ཚོ་ཡོངས་སུ་རྫོགས་ནས་
གླིང་རྗེ་གེ་སར་རྒྱལ་པོའི་ཇ་མར་བསུ་བའི་དུས་ལ་བབ་པའི་སྐབས་སུ། གདོང་
ཁུ་བོ་སྤྱི་དཔོན་རྒྱལ་པོ་དེས་ཇོ་རུ་གླིང་དཀར་སྟོད་ལ་གདན་འདྲེན་ལ་འབྲུག་མོ་
མ་སོང་ན་སྐྱེས་བུ་སུ་སོང་ཡང་ཐབས་མེད་པ་མཁྱེན་ནས་དཔའ་རྒྱུ་ཚ་དང་བློན་
འདན་མ་གཉིས་ལ། ད་ལན་རྨ་སྨད་དུ་ལྷ་སྲས་ཇོ་རུ་གདན་འདྲེན་ལ་ང་སྤྱི་
དཔོན་སོང་ཀྱང་ཆོག་མོད། ཡིན་ནའང་ལྷའི་ལུང་བསྟན་དང་མཐུན་པར་ཇོ་རུའི་
རྟེན་འབྲེལ་འཕྲིན་ལས་ཀྱི་སྒོ་འབྱེད་ལ་སེང་ལྕམ་འབྲུག་མོ་མ་སོང་ན་འབྲུག་མོའི་
སྐུ་བདག སྐྱ་ལོའི་མཁར་བདག་མཛད་ཐབས་མེད་པས་ཁྱོད་གཉིས་མ་འགྱངས་
པར་མཚོ་མོ་སྐྱ་རེངས་ཁ་རུ་ཆགས་པའི་སྒ་སྐྱ་ལོ་སྟོན་པ་རྒྱལ་མཚན་གྱི་རྫོང་
མཁར་དུ་ཕྱིན་ནས་འབྲུག་མོ་རྨ་སྨད་དུ་མངགས་རོགས་གནང་གསུངས་པ་ལྟར།
འབུམ་པའི་ཞལ་ལུ་དཀར་པོ་དཔོན་བློན་གཉིས་སྐུ་ལོའི་ཕོ་བྲང་དུ་ཕེབས་ཏེ་སེང་
ལྕམ་འབྲུག་མོ་ལྷ་སྲས་ཇོ་རུ་གདན་འདྲེན་ལ་འགྲོ་དགོས་ལུགས་ཀྱི་གསུང་གླེང་
ཞིབ་རྒྱས་མཛད་མཐར། སྐྱ་ལོ་སྟོན་པ་རྒྱལ་མཚན་གྱིས་གླིང་དཀར་སྟོད་ཀྱི་
བཀའ་གསུང་བཟློག་མ་ནུས་པར་འབྲུག་མོ་ཇོ་རུ་གདན་འདྲེན་ལ་འགྲོ་རྒྱུ་ཁས་
27:3



ལེན་ཞུས། མ་འགྱངས་པར་སྐུ་ལོའི་སེང་ལྕམ་འབྲུག་མོ། སྒྲོལ་མ་དཀར་མོའི་རྣམ་
སྤྲུལ། རིགས་རྒྱུད་བཟང་ཞིང་གཡོ་སྒྱུ་མེད་པ། བློ་རིག་རྣོ་ཞིང་ཤེས་རབ་གསལ་
བ། དམ་བཅའ་བརྟན་ཞིང་སྙིང་སྟོབས་ཆེ་བ། འདོད་པ་ཆུང་ཞིང་ངོ་ཚ་ལྡན་པ།
ལུས་ནི་མཉེན་ལྕུག་སྨྱུག་མ་འདྲ་བ། གདོང་ནི་དཀར་གསལ་ཟླ་བ་ཤར་འདྲ།
མཁུར་ཚོས་དམར་བ་ལི་ཁྲི་བྱུགས་འདྲ། རིང་ཐུང་འཚམ་པས་ལྟ་ན་སྡུག་
པ། དབུ་སྐྲ་གནག་སྣུམ་སྐུ་རྒྱབ་ཁེབས་པ། སྤྱན་དཀྱུས་རིང་ཞིང་སྤྱན་འབྲས་
གསལ་བ། ཚེམས་ཐགས་བཟང་ཞིང་ཚེམས་མདོག་དཀར་བ། ཤུ་རྩ་འཇམ་ཞིང་
དྲོ་གྲང་འཚམ་པ། མཆུ་ལ་པདྨའི་རི་མོ་བཀྲ་བ། ལྗགས་སྟེང་ཀཿཡིག་དཀར་པོས་
བརྒྱན་པ། གསུང་སྐད་སྙན་ཞིང་སྨྲ་བརྗོད་མཁས་པ་སོགས་གཞོན་ནུ་མའི་ཡོན་
ཏན་མ་ལུས་པས་ཉེ་བར་མཛེས་ཤིང་། འདོད་པའི་སྒྱུ་རྩལ་ལ་མཁས་པ། གང་དུ་
བལྟས་ཀྱང་ཡིད་དུ་འོང་བ་དེས་གཡས་སྐྲ་གཡས་སུ་ཤད། གཡོན་སྐྲ་གཡོན་དུ་
ཤད། སྔོན་པོ་གཡུ་ཡི་ཕྲེང་བ། པདྨ་རཱ་གའི་གའུ། ཨིནྡྲ་ནི་ལའི་གདུ་བུ། གསེར་
མགུལ་ཉི་མ་རང་ཤར། སྲམ་ཐུལ་སྨེ་བ་དགུ་རྩེག དར་ལྷམ་འཇའ་རིས་སུམ་རྩེག་
སོགས་དར་གོས་ནོར་བུའི་རྒྱན་གྱིས་སྤྲས་ཤིང་། གསལ་ཉི་ཟླ་ཡིན་ཡང་མོག་པོར་
བྱེད་ལེ། ལྷ་དྲང་སྲོང་ཡིན་ཡང་འདོད་པ་སློང་ལེ། བཀྲག་པདྨ་ཡིན་ཡང་མདངས་
འོད་འཕྲོག་ལེ། དགྲ་འཆི་བདག་ཡིན་ཡང་ཅི་གསུང་སྒྲུབ་ལེ་ཞིག་བྱས་ཏེ་རྟ་གྲོ་
སྨུག་ཁྱུང་རུ་ལ་ཞོན་ཏེ་རྨ་སྨད་ཡུལ་དུ་འགྲོ་ཁར། ཁོ་མོ་གཅེས་སུ་འོས་པའི་ཡབ་
ཡུམ་དང་ལྟ་ན་སྡུག་པའི་རྫོང་མཁར་དང་ཁ་བྲལ་མ་མྱོང་བའི་རྐྱེན་གྱིས་རེ་ཞིག་
འབྲལ་མ་ཕོད་པར་སྐྱོ་གདུང་གི་མིག་ཆུ་གཙང་མོའི་རྒྱུན་བཞིན་འཛད་མཐའ་
མེད་པར་བཞུར་བས། རྫོང་མཁར་གྱི་འདབས་སུ་མཚེའུ་གོར་ཞིང་ཟླུམ་པ་ཞིག་
འཁྱིལ་བྱུང་ཟེར། ཡིན་ནའང་སེང་ལྕམ་འབྲུག་མོས་གོང་མ་རྣམས་ཀྱི་བཀའ་
གསུང་གཅོག་མ་ནུས་པར་ལ་ལུང་མང་པོ་བརྒྱུད་དེ་རྨ་སྨད་གཡུ་ལུང་སུམ་
37



མདོར་འབྱོར་ཞིང་ལྷ་སྲས་ཇོ་རུ་མ་བུ་གཉིས་དང་ཞལ་མཇལ་གནང་སྟེ། གླིང་
དཀར་སྟོད་ལ་ཕེབས་དགོས་ལུགས་ཀྱི་གཏམ་དག་ཞིབ་མོར་ཞུས་ཙ་ན། ལྷ་སྲས་
ཇོ་རུས། འབྲུག་མོ་ཁྱོད་ཀྱི་གསུང་ལྟར་གླིང་དཀར་སྟོད་ལ་སོང་ཆོག་མོད། ང་ཡི་
ཚེ་རབས་ལས་ཀྱི་ལྷ་རྟ་སྟེ་ད་ལྟ་རྐྱང་མ་བརྒྱ་བུ་བརྒྱའི་ཁྲོད་ན་རྟ་མིན་རྐྱང་མིན་
གྱི་ཅང་ཤེས་ཤིག་ཡོད་པ་དེ་འཛིན་པར་མ་འགོག་མོ་དང་ཁྱོད་འབྲུག་མོ་གཉིས་
མ་སོང་ན་གཞན་གྱིས་མི་ཟིན། ཁྱེད་གཉིས་ཀྱིས་ལ་མོར་ཅང་ཤེས་བཟུང་ཡོང་ན་
འབྲུག་མོའི་སྐྲ་བདག སྐྱ་ལོའི་རྒྱུ་བདག གླིང་དཀར་པོའི་གསེར་ཁྲི་འཛིན་པ་
ལས་སླ་མོ་འདུག་གསུངས་པ་ལ། འབྲུག་མོའི་དགོངས་པར་ཇོ་རུ་འདི་སྤྲུལ་བའི་
བདག་པོ་ཡིན་པས་ལྷ་རྟ་དེ་མ་ཟིན་ན་གླིང་ལ་ཁྲིད་མི་ཐུབ་ཐག་ཆོད་རེད་སྙམ་
ནས་མ་འགོག་མོ་དང་འབྲུག་མོ་གཉིས་ཇོ་རུའི་གསུང་ལྟར། ས་བཟང་པོ་སྨོན་
ལམ་ལ་ཁ་རུ་ལྷ་ཀླུ་གཉན་གསུམ་གྱི་དཔུང་རོགས་ལ་བརྟེན་ནས་ལྷ་རྟ་འཛིན་
པར་ཆས་པ་ན། གཞན་དང་མི་འདྲ་བའི་འདོ་རྗེ་རྐྱང་རྒོད་དེ་སྔོན་པོ་གཡུ་ཡི་རྔ་
རྫོག པདྨ་རཱ་གའི་སྤུ་མདོག སྤུ་རྩེ་ལ་འཇའ་འོད་འཁྱུགས་སེ། རྨིག་བཞི་རྩེ་གར་
ཁྲིགས་སེ་འདུག་པ་མཐོང་ཞིང་། བཟུང་ཐག་འཕྲུལ་གྱི་ཞགས་པའི་ཨ་ལོང་ལྷ་
རྟའི་སྐེར་བསྐོན་ཏེ་ཞགས་སྣེ་འགོག་མོའི་ལག་ཏུ་གཏད་ནས་རྒྱུགས་པ་ལ། ལྷ་
ཚོགས་རྣམས་ཀྱིས་བཀྲ་ཤིས་པའི་མེ་ཏོག་འཐོར། འཇའ་འོད་ཀྱི་གུར་ཕུབ། ངོ་
མཚར་བའི་ལྟས་དུ་མ་ཤར། དེ་ནས་རྟ་མཆོག་རྐྱང་རྒོད་ཕྱིར་རྨ་སྨད་ཡུལ་དུ་ཁྲིད་
ཡོང་སྟེ། ལས་ཀྱིས་འབྲེལ་བའི་རྐྱང་རྒོད་དང་། ལྷ་ནས་བསྐོས་པའི་ཇོ་རུ་གཉིས་
དངོས་སུ་ངོ་འཕྲད་ཅིང་། མ་འགྱངས་པར་བཀྲ་ཤིས་པའི་སྐྱིད་ཀྱི་ཉི་མ་ལ་ཇོ་
རུས་རྟ་ཁྲིད་ནས་སྐྱ་ལོ་སྟོན་པ་རྒྱལ་མཚན་གྱི་ཕོ་བྲང་གི་མདུན་དུ་སོང་སྟེ། ཡ་
སེང་ལྕམ་འབྲུག་མོ། རྟ་ལ་སྒ་ཆས། མི་ལ་ལྕག་ཚན། ལྕག་ལ་སྨོན་ལམ་ཡོད་ཟེར་
བ་དེ་གང་ན་ཡོད་ཅེས་གསུངས་པས། སྐྱ་ལོ་སྟོན་པ་རྒྱལ་མཚན་དེས་རིན་ཆེན་
275



གསེར་གྱི་ཁྲི་བརྩིགས། ཟ་འོག་དར་གྱི་གདན་བཏིངས། ཞིམ་མངར་ཟས་ཀྱི་སྟོན་
མོ་དང་། བཀྲ་ཤིས་དར་གྱི་མཇལ་ཁ་ཞུས། སྐྱ་ལོའི་སེང་ལྕམ་འབྲུག་མོས་ཀྱང་རྟ་
ལ་སྒ་ཆས་མི་ལ་ལྕག་ཚན། ལྕག་ལ་སྨོན་ལམ་སོགས་རྟེན་འབྲེལ་ཁྱད་དུ་འཕགས་
པ་ཞུས་པས། ལྷ་སྲས་ཇོ་རུ་ཉིད་ཀྱང་སྤྲོ་བ་རབ་ཏུ་རྒྱས་སོ། །དུས་སྐབས་དེ་ནས་
བཟུང་སྐྱ་ལོ་སྟོན་པ་རྒྱལ་མཚན་གྱིས་ཀྱང་ཁོང་གི་མཁར་བདག་དང་རྒྱུ་བདག་
དེ་ཇོ་སྐྱིད་དམ་པར་སྤྱད་དོ་ཞེས་སེམས་ཅན་ཀུན་གྱིས་གླེང་ངོ༌། ། །
ད་ལྟ་ང་ཚོའི་མིག་གི་སྤྱོད་ཡུལ་དུ་གྱུར་པའི་མཚོ་སྐྱ་རེངས་འགྲུམ་གྱི་སྒོ་
སྐུ་ལོ་སྟོན་པ་རྒྱལ་མཚན་གྱི་མཁར་རྙིང་དེ་ཞིག་རལ་དུ་སོང་ཡོད་ན་ཡང་། ནམ་
རྒྱུན་ལྟ་སྐོར་ཕྱག་མཇལ་གྱི་སྐྱེ་བོ་མཚམས་ཆད་མ་མྱོང་ཞིང་། དེ་དང་འབྲེལ་
བའི་གཏམ་རྒྱུད་གསོན་ཉམས་ལྡན་པ་དེའང་། རྒྱུན་ལ་ཆད་པ་མེད་པའི་རྨ་ཀླུང་
རིང་མོའི་འབབ་སྒྲ་ཇི་བཞིན་ལྷང་ལྷང་དུ་གྲགས་བཞིན་ཡོད། ས་དེ་གས་གནའ་
དེང་གི་སྐྱེ་བོ་རྣམས་ཀྱིས་མཁར་ཤུལ་དེ་ནི་སྒ་སྐྱ་ལོ་སྟོན་པ་རྒྱལ་མཚན་གྱི་
མཁོར་ཤུལ་ཡིན་ཟེར་བ་ཡང་ངག་རྒྱུན་ཙམ་མིན་པར་གནའ་རབས་ཀྱི་མཁས་
པའི་གསུང་དང་གླིང་སྒྲུང་ནང་དུ་བརྗོད་པའི་ཡུལ་བཅས་པ་ཤིན་ཏུ་མཐུན་ནོ། །
ད་དུང་ས་དེ་ནི་གནའ་བོའི་མདའ་དང་མདེའུ་རལ་གྲི་བཅས་པ་རྙེད་རྒྱུ་ཡོད་
པར་གསུངས་།
དགུ
ཨ་སྟག་ལྷ་མོའི་རྡོ་མཁར།
དེ་ཡང་ད་ལོའི་དབྱར་ཟླ་དྲུག་པའི་ཆུ་སྐྱེས་མེ་ཏོག་སྣ་མང་རྣམ་པར་
བཞད་པའི་དུས་སྐབས་སུ། ལོ་རྒྱུས་ཀྱི་སྙན་རྩོམ་རིང་མོ་གེ་སར་རྒྱལ་པོའི་
སྒྲུང་འཚོལ་སྡུད་ཚན་ཆུང་དེ་དེང་རབས་ཅན་གྱི་རླངས་འཁོར་ཆུང་བ་ཞིག་
276



ལ་བསྡད་ནས་ཡངས་ཤིང་རྒྱ་ཆེ་བའི་འབྲོག་སྡེ་ཆེན་པོ་རེ་རེ་སྐད་ཅིག་སྐད་
ཅིག་ལ་བསྐྱུར་ནས་སྟོབས་འབྱོར་ལྡན་པའི་དར་ལག་རྫོང་གསིང་རི་མ་ཞང་
མི་དམངས་སྲིད་གཞུང་ཆགས་སའི་གཞི་ལ་བསླེབས་ཏེ། དེ་ནས་ང་ཚོ་འདོ་
ཕྲུག་རྟ་ཕོ་རེ་རེར་ཞོན་ནས་ཆུ་ཚོད་གཉིས་ཡས་མས་སུ་བསྐྱོད་ཙ་ན། ཁངས་
ལུང་ཞེས་པའི་ས་ཆ་མཛེས་ཤིང་ལྟ་ན་སྡུག་པ་ཞིག་ལ་བསླེབས་བྱུང་། ལུང་བ་
དེ་ནི་རྒྱ་ཁྱོན་ཆེ་ཞིང་ཕུ་ཐོག་རིང་ལ། ལུང་བའི་གཡས་གཡོན་གྱི་རི་རབ་ལྷུན་
པོ་ནི་ཨ་སྔོན་མཐོངས་སུ་མངོན་ཞིང༌། རི་བོའི་དབུ་རྩེ་རེ་རེ་མུ་ཏིག་གི་
མཆོད་རྟེན་བཞེངས་པ་ཇི་བཞིན་གྲལ་བསྒྲིགས་ནས་ལྷུན་ཞིང་བརྗིད་པར་
ཆགས་འདུག ལུང་བའི་ནང་དུ་ལྷུང་ལྷུང་དུ་འབབ་པའི་ཆུ་བོ་དེ་རྨ་ཀླུང་རིང་
མོ་དང་འདྲེས་ནས་ཤར་ལ་རྒྱུག་ཅིང་། ལུང་བའི་མཐིལ་ན་མིང་གྲགས་ཅན་
གྱི་རྡོ་མཁར་ཞིག་ཀྱང་ལྷང་ངེར་མངོན་འདུག མི་ཚོས་རྡོ་མཁར་དེ་ནི་ཨ་སྟག་
ལྷ་མོའི་རྡོ་མཁར་རེད་ཅེས་བཤད་པ་དང་། ཡང་མི་ལ་ལས་དེར་ཁངས་ལུང་
རྡོ་མཁར་ཞེས་ཀྱང་འབོད་ཀྱིན་ཡོད། གང་ལྟར་ཀྱང་རྡོ་མཁར་དེའི་དབྱིབས་
ནི་གྲུ་བཞི་གླིང་བཞི་ཅན་ཞིག་ཡིན་ཞིང༌། རྡོ་མཁར་གྱི་མཐོ་ཚད་ལ་སྨིས་
གསུམ་ཡས་མས་ཙམ་ཡོད་པ་དང་། རྡོ་མཁར་གྱི་མཚམས་མཚམས་ཕལ་ཆེར་
ས་འོག་ཏུ་ནུབ་འདུག་ལ། དུས་ཡུན་ཧ་ཅང་རིང་བའི་རྐྱེན་གྱིས་ཆར་རླུང་ཉི་
འོད་སོགས་ཀྱི་གནོད་སྐྱོན་མང་པོ་ཐེབས་པས་རྡོ་མཁར་སྟེང་དུ་ཁ་དོག་ནག་
སེར་ཅན་གྱི་སྔོ་དྲེག་གིས་གང་འདུག ས་དེའི་མི་རྣམས་ལ་ཨ་སྟག་ལྷ་མོའི་རྡོ་
མཁར་ཡིན་ལུགས་ཀྱི་ལོ་རྒྱུས་ངོ་མཚར་ལྡན་པ་མང་པོ་ཡོད་ནའང་། ཁོ་བོས་
སྒྲུང་པ་ངག་རིག་གིས་བཤད་པའི་ལོ་རྒྱུས་ལ་བདེན་ཤོས་ཆེ་སྙམ་ནས་བཀོད་
པ་ནི་གཤམ་གསལ་ལྟར། །
དེ་ཡང་གནའ་སྔ་མོའི་དུས་ལ་ཁངས་ལུང་ས་ཁུལ་འདི་ཡུལ་ལྗོངས་
277



རྣམ་པར་མཛེས་ཤིང་ཕྱུགས་ནོར་ལུག་གིས་ས་གཞི་གང་བ། རིན་ཐང་ལྡན་
པའི་རི་སྐྱེས་སྣ་ཚོགས་ཀྱིས་རི་རབ་ཡོངས་སུ་བརྒྱན་པ། ལས་དགེ་སྡིག་གི་
ཁྱད་པར་ཤེས་པའི་སྐྱེ་བོ་ཀུན་ལ་སྙིང་རྗེ་དང་བྱམས་སེམས་ལྡན་པ། སེམས་
ཅན་དབུལ་ཕྱུག་ཀུན་གྱིས་བདེ་སྐྱིད་ཀྱི་འཚོ་བ་ལོངས་སུ་སྤྱོད་པ། སྐབས་
གསུམ་ལྷ་ཡིས་ཀྱང་མཐོང་བ་ཙམ་གྱིས་སྨོན་པ་མི་ཤོར་བ་མེད་པའི་ཞིང་
ཁམས་ཕུན་སུམ་ཚོགས་པ་ཞིག་ཡིན་མོད། ཡིན་ནའང་བདུད་སྲིན་པོ་མགོ་
དགུའི་སྲིང་མོ། སྨན་ཤ་གཟན་ཨ་སྟག་ལྷ་མོས་དེ་རུ་རྡོ་མཁར་བརྩིགས་ཏེ་
གནས་ཆགས་པ་ནས་བཟུང་ནངས་སྔ་དྲོ་ཁྲ་ཡག་རྫ་ལ་སོང་། ལྕགས་གཞུ་
བཀུག་ནས་ལྕགས་མདའ་འཕངས། འབྲོང་བྲེ་སེར་མ་བུ་དགུ་བརྒྱ་བསད།
མགོ་རུ་ཐུར་ཤ་ལེ་ཐང་ལ་འཕངས། དགོང་ཕྱི་དྲོ་འབྲོང་མོ་བསད་བསད་ནས།
རི་ཆེན་པོ་ཁྲག་གིས་དམར་པོ་བྱས། ཉིན་གུང་ལ་ན་དམར་གཞུང་ལ་སོང་། རྐྱང་
ཁ་དཀར་མ་བུ་དགུ་བརྒྱ་བསད། ན་ཆེན་པོའི་ཁ་དོག་ཁྲག་ལ་བསྒྱུར། ས་བདེ་
མོ་ཐམས་ཅད་ཤ་ཡིས་བཀང་། ཁུག་གཤོང་གཤོང་ཐམས་ཅད་ཁྲག་གིས་
བཀང་། རྗེ་བླ་མ་རྣམས་ལ་དད་ལོག་བྱས། དགོན་གྲྭ་ཚང་རྣམས་ལ་སྐུར་བ་
བཏབ། ནག་པོ་བདུད་སྡེ་སྐྱོང་བའི་དུས། ཕྱི་ཇག་དང་རྐུན་མའི་མགོ་བ་བྱས།
རྒྱབ་འཁོར་གསུམ་ཁྲབ་རྨོག་མནབས་པའི་ཚེ། གཟའ་ཁྱབ་འཇུག་ནག་པོ་ཁྲོས་
པ་འདྲ། དབུ་གསེར་ཞུ་ཅན་གྱི་བླ་མ་བོསད། ཤི་དམྱལ་བའི་འཇིགས་སྐྲག་
གང་ན་བསམ། ཞྭ་ནག་པོ་ཅན་གྱི་སྔགས་པ་བསད། གཉན་ཆོས་སྐྱོང་བྱད་
ཁར་མ་འཛེམས་ཐལ། སྐེད་འཁོར་གསུམ་ཅན་གྱི་སྐྱེས་བུ་བསད། དམག་གོ་
ཁྱབ་ཅན་ལ་གང་ན་འཛེམ། སྐྲ་ལན་བུ་ཅན་གྱི་བུད་མེད་བསད། སྡེ་ཆེན་པོའི་
མི་ཁར་གང་ན་འཛེམ། ལས་དགེ་སྡིག་ཅི་ཡང་མེད་པ་ཡིས། གང་འདོད་
འདོད་བསྒྲུབས་པའི་མཐའ་མར་ས་བཟང་པོའི་བཅུད་ཤོར་ཞིང༌། མི་ཟོག་
78



ཐམས་ཅད་གནས་པའི་སྐལ་བ་ཤིན་ཏུ་ཕྲ་བར་གྱུར་ཏོ། །
དེ་ནས་ཡིད་བཞིན་དབང་གི་རྒྱལ་པོ་ཁོང་ཉིད་གོང་མ་ལྷ་ཡི་ལུང་
བསྟན་ཇི་བཞིན་རྒྱ་ནག་པོའི་ཡུལ་ཁམས་ཐམས་ཅད་དཀར་པོ་ཆོས་ལ་
བསྒྱུར་བར་སོང་ནས་ཟླ་བ་གསུམ་འགོར་བའི་ཚེ་མ་དཔའ་མོ་ཨ་སྟག་ལྷ་མོ་
ལ་འཆི་བའི་ནད་ཆེན་པོ་ཐེབས་ཏེ་ན་ཚ་བཟོད་གླགས་མེད་པར་གྱུར་པས། །
ལྷ་བ་དང་མོ་བ་རྩིས་པ་ལ་སོགས་མང་དུ་བསགས་ཀྱང་མ་ཕན། སྐུ་རིམ་དང་
རིམ་གྲོས་བཟློག་མ་ནུས། སྨན་དཔྱད་སོགས་ཀྱི་ཐབས་ཅི་བྱས་ཀྱང་མ་ཕན་
པར་ཤི་ནས། སྲིད་པ་བར་དོའི་འཇིགས་སྐྲག་ཐམས་ཅད་རིམ་བཞིན་ཤར་
ནས་བདུན་བདུན་བཞི་བཅུ་ཞེ་དགུའི་མཚམས་སུ་རང་གི་ཡུལ་དང་ཐག་ཇེ་
རིང་དུ་སོང་ནས་མ་ཤི་གསོན་བྱེ་མའི་ལ་ཁར་བསླེབས་སོ། །
དེ་ནས་ཨ་སྟག་ལྷ་མོས་ཡི་དྭགས་ལ་སོགས་པའི་དམྱལ་བའི་སྡུག་
བསྔལ་རིམ་བཞིན་མྱངས་ཏེ་ལོ་གསུམ་ཙམ་ལ་ཤ་དང་རུས་པ་ཟད་ནས་སྡུག་
བསྔལ་དུ༔ཁས་བཟོད་གླགས་མེད་པར་འདུག་པའི་སྐབས་དེར།སྐུ་རྗེ་གླིང་གེ་
སར་ཁོང་ཉིད་ཀྱིས་རྒྱ་ནག་པོའི་ཡུལ་ཕྱོགས་ཐམས་ཅད་དབང་དུ་བསྡུས་
ནས། དཀར་པོ་ཆོས་ཀྱི་བསྟན་པ་བཙུགས་ཤིང་ཡི་དམ་ལྷའི་བྱིན་རླབས་
ལེགས་པར་མཛད། རྒྱ་ནག་རི་བོ་རྩེ་ལྔ་ནས་མི་འབུམ་ཕྲག་མང་པོའི་བློ་ཁ་
ཆོས་ལ་བསྒྱུར། ཡུལ་གྲུ་ལ་དགོན་སྡེ་དང་རི་བོ་ལ་ལྷ་ཁང་དང་མཆོད་རྟེན་
མང་པོ་གསར་བཞེངས་མཛད་ནས་ཕྱིར་ཁྲ་བོ་གླིང་གི་ས་ཆར་ཕེབས་པ་ན།
གླིང་གི་སྤྱི་དཔོན་རོང་ཚ་ཁྲ་རྒན་གཙོ་མཛད་པའི་གླིང་གི་དཔའ་རྟུལ་ཐམས་
ཅད་དང་བདུད་བློན་ག་དར་ཕྱིང་སྔོན་གཙོ་མཛད་པའི་བདུད་དམག་བྱེ་བ་ཁྲི་
འབུམ་རྣམས་གླིང་རྗེ་གེ་སར་རྒྱལ་པོ་ཁོང་ཉིད་བསུ་བར་ཕེབས་ནས་མདུན་དུ་
འཁོད་པའི་སྐབས་སུ། རྒྱལ་མཆོག་སྐྱེས་བུ་དོན་གྲུབ་ཀྱིས་ཕྱོགས་ཀུན་ཏུ་ཞིབ་
27）



མོར་གཟིགས་ཀྱང་སྨན་ཨ་སྟག་ལྷ་མོ་མཐོང་རྒྱུ་མེད་པས་ངའི་ཨ་སྟག་ལྷ་མོ་དེ་
རིང་གང་ལ་སོང་ངམ་ཞེས་གསུངས་ཙ་ན། བདུད་བློན་རྣམས་ཀྱིས་མགྲིན་
གཅིག་ཏུ་སྔོན་རྒྱལ་པོ་ཁྱེད་ཉིད་རྒྱ་ནག་ཡུལ་དུ་ཕེབས་སྐབས་འཆི་བ་མི་རྟག་
པ་བསྒོམ་དགོས་གསུངས་པ་བཞིན་དུ་ཚེ་ལས་འདས་སོ་ཞེས་ཞུས། དེར་རྒྱལ་པོ་
ཉིད་ལ་བཟོད་གླགས་མེད་པའི་དུག་མདའ་ཞིག་སྙིང་ལ་ཕོག་པ་ཇི་བཞིན་སྐད་
ཅིག་ཙམ་ལའང་འདུག་ཐབས་མེད་པར་གྱུར་ཏེ། དབུ་རྨོག་དཀར་འཇའ་རིས་
ཁྱུགས་སེ། སྐེད་འཁོར་གསུམ་གྲ་མིག་ཡལ་ལེ། རྒྱབ་ཁྲབ་དཀར་མེ་སྟག་འཚུབས་
སེ། ཞལ་མ་ཎི་མགུར་དབྱངས་ལྷང་ངེ་ཤི་དམྱལ་བའི་ཡུལ་དུ་མར་བྱོན་པ་ན།
ནམ་མཁའ་ཐམས་ཅད་ལ་འཇའ་དང་གུར་ཕུབ། བར་སྣང་ཐམས་ཅད་ལ་མེ་
ཏོག་ཨུ་དུམ་ཝ་རའི་ཆར་བབས། ས་གཞི་ཐམས་ཅད་ལ་སྨན་སྤོས་དང་ཙན་
དན་གྱི་དྲི་བསུང་ཐུལ། ཁོང་གིས་མ་ཎ་དཀར་མོའི་རྒྱང་འབོད་ལན་གསུམ་
མཛད་པ་གཤིན་རྗེ་ཆོས་རྒྱལ་གྱིས་གསན་པར་བརྟེན། བཞེངས་མ་མྱོང་བའི་
ཆོས་རྒྱལ་ཁྲི་ཐོག་ནས་བཞེངས། བྲོས་མ་མྱོང་བའི་ལས་མཁན་ཕྱོགས་བཞིར་
བྲོས། ལོག་མ་མྱོང་བའི་དམྱལ་བའི་འཁར་ཟངས་ཁ་ལོ་བསྒྱུར། གས་མ་མྱོང་བའི་
དམྱལ་བའི་ལྕགས་མཁར་དུམ་བུར་གས། དེ་ནས་གླིང་གེ་སར་རྒྱལ་པོས་ཨ་
སྟག་ལྷ་མོ་གར་ཡོད་གཟིགས་པས། ལྕགས་སྲེག་གི་ཁང་བ་སྒོ་མེད་ཕྱི་ནང་བཅོ་
བརྒྱད་ཡོད་པ། སྐར་ཁུང་དང་གས་སྲུབས་མེད་པ་ཞིག་གི་ནང་དུ་ངུ་འབོད་དི་
རི་རི་འདུག་པ་མཐོང་སྟེ། རྒྱལ་པོས་སྙིང་རྗེ་པོའི་ངང་ནས་སྔགས་ཡིག་ལན་
གསུམ་བཟླས་པས་ལྕགས་སྲེག་སྒོ་མེད་དེ་དུམ་བུ་བཅོ་བརྒྱད་དུ་གས་ཏེ། ཨ་
སྟག་ལྷ་མོ་གཙོ་མཛད་པའི་ཤི་བོ་དུང་ཕྱུར་བཅོ་བརྒྱད་ཡར་ནུབ་ཕྱོགས་བདེ་བ་
ཅན་ལ་དྲངས་སོ། །
སྐབས་དེ་ནས་བཟུང་མ་དཔའ་མོ་ཨ་སྟག་ལྷ་མོ་དེ་རང་ཉིད་འཇིག་
28



རྟེན་མི་ཡུལ་དུ་ཡོད་དུས་ལས་མི་དགེ་བ་བསགས་པ་ཐམས་ཅད་ལ་འགྱོད་
སེམས་ཆེན་པོ་སྐྱེས་ཏེ་དམ་པའི་ཆོས་ལ་བློ་ཁ་ཕྱོགས་པས། ཤ་རུས་ཀྱིས་རི་བོ་
བརྩིགས་པ་དང་མི་ཁྲག་གིས་ཡོངས་སུ་བརྫིས་པའི་རྡོ་མཁར་དེར་མི་གནས་
པའི་དམ་བཅའ་བཞག་ཅེས་སེམས་ཅན་ཀུན་གྱིས་གླེང་ངོ་ཞེས་གསུངས་སོ། །
གོང་ཞུས་ཀྱི་ལོ་རྒྱུས་བརྗོད་པའི་གཏམ་རྒྱུད་ངོ་མཚར་པ་འདི་ནི་གླིང་སྒྲུང་གི་
བརྒྱུད་རིམ་དང་མཐུན་མོད། འོན་ཏེ་མ་ཨ་སྟག་ལྷ་མོའི་མཁར་ཤུལ་དངོས་
ཡིན་མིན་ད་དུང་ཁ་ཚོན་གཅོད་དཀའ་མོ་འདུག གང་ལྟར་ཡང་མགོ་ལོག་
ཡུལ་གྱི་སྐྱེ་བོ་ཐམས་ཅད་ཀྱིས་དོགས་པ་ཅི་ཡང་མེད་པར་ཨ་སྟག་ལྷ་མོའི་
མཁར་ཤུལ་དངོས་ཡིན་པའི་གནས་ལུགས་བརྗོད་བཞིན་མཆིས།
བཅུ། རྟ་རྒྱུག་རྒྱལ་འཇོག་སྐབས་ཀྱི་གེ་སར་
རྒྱལ་པོའི་བཞུགས་ཁྲི།
གཅིག གླེང་གཞི།
དེ་ཡང་མདོ་ཁམས་གཉིས་ཀྱི་མཚམས་ན་ཆགས་པའི་ཆུ་དམར་ལེབ་
ནི་ཡུལ་ཤུལ་ཁུལ་གྱི་གྲོང་བརྡལ་གྱི་བྱང་ཕྱོགས་སུ་ཡོད་ལ། རླངས་འཁོར་ལ་
བསྡད་དེ་ལྟ་སར་འགྲོ་ན་ཆུ་དམར་ལེབ་བརྒྱུད་དེ་འགྲོ་སའི་ལམ་ཡོད། ཆུ་
དམར་ལེབ་ན་ཡོད་པའི་གེ་སར་གྱི་བཞུགས་ཁྲི་དེ་ནི་ཆུ་དམར་ལེབ་རྫོང་རྨ་
སྟོད་ཤང་རྫ་སྐྱ་སྡེ་བའི་བརྩེ་ཆེན་ཆོས་གླིང་དུ་ཡོད། བཞུགས་ཁྲི་དེ་ལ་རིག་
གནས་གསར་བརྗེ་སྐབས་སུ་ཆགས་འཇིག་ཅུང་ཟད་ཐེབས་ཤིང༌། སླར་གསོ་
ཆོས་སྒོ་ཕྱེ་བའི་དུས་ནི1989ལོ་ཡིན། སླར་གསོ་མཛད་དུས་སུ་སྐྱེས་ཆེན་དམ་
པ་དུ་མ་དང་སྤྲུལ་སྐུ་དཀར་སྡེ་སོགས་དངོས་སུ་བྱོན་པར་གསུངས་ལ། སླར་
281



གསོ་མཛད་རྗེས་ཁྲི་ཡི་བཀོད་པ་སོགས་ཇི་བཞིན་ཤེས་ཐུབ་པ་མ་ཟད། དེའི་
རིང་ཚད་ལ་རྨིས1.8དང་། ཞེང་ལ་རྨིས 1.4མཐོ་ཚད་རྨིས2.00བཅས་དང་
བཞུགས་གདན་རྡོའི་མཐུག་ཚད་ལ་ལིས་རྨིས10-20དང་ཁྱོན་ལ་རྨིས་གྲུ་བཞི་
མ3.00ཡོད། དེའི་ལྗིད་ཚད་ལ་ཕལ་ཆེར་ཏུན(༢t)10དང་དེ་ལས་རྡོ་གཞན་
ཞིག་ལ་ཏུན་གཅིག་ཡོད་ཟེར། འདི་ལྟ་བུའི་རྡོ་རྗེ་བཞུགས་ཁྲི་ལྗིད་ཚད་ཅན་
ཞིག་དེང་རབས་འཕྲུལ་ཆོས་ཀྱིས་འདེགས་དཀའ་བ་ཞིག་ཇི་ལྟར་གྲུབ་ཚུལ་
ནི་གསང་བའི་གནས་སུ་གྱུར་ཡོད་མོད། འོན་ཏེ་ས་དེའི་མང་ཚོགས་ཀྱི་ཁ་ན་
རྟ་རྒྱུག་རྒྱལ་འཇོག་དང་འབྲེལ་བའི་གཏམ་རྒྱུད་དང་སྒྲུབ་བྱེད་ཀྱི་ཤུལ་རྟེན་
གཞན་ཡོད་ཚད་ཐམས་ཅད་གནས་དེར་ཕེབས་མྱོང་མཁན་ཞིག་ཡིན་ན་
གསལ་ལེར་རྟོགས་ཐུབ་བོ། །གཞན་ཡང་རབ་བྱུང་བཅུ་བདུན་པའི་ཆུ་རྟ་
ལོའི་ཟླ་ལྔ་བའི་ཚེས་ཉེར་བརྒྱད་ཉིན་གྱི་སྔ་དྲོའི་དུས་སུ། བཞུགས་ཁྲིའི་རྗེས་
ཤུལ་ཉམས་པར་དོགས་པའམ་དཔང་རྟགས་སུ་རྡོ་རིང་ཞིག་བཙུགས་ཡོད་
ཅིང༌། དེའི་སྟེང་དུ་བོད་རྒྱ་དབྱིན་ཡིག་སྟེ་ཡིག་རིགས་གསུམ་གྱིས་གེ་སར་
རྒྱལ་པོའི་བཞུགས་ཁྲི་ཡིན་ཚུལ་མཚོན་པའི་ནང་དོན་བཀོད་འདུག་ལ། དེའི་
ནང་མོར་ལྕགས་མདུད་མེ་འབར་སྤྲུལ་སྐུའི་ཡང་སྲིད་དུ་གྲགས་པའི་མཆོག་
སྤྲུལ་བྷེ་དགའ་རྡོ་རྗེ་འཆང་དང་སྔ་འགྱུར་བརྩེ་ཆེན་ཆོས་གླིང་གི་བླ་གྲྭ་ཡོངས་
ཀྱིས་ལྷ་བསང་མང་པོ་བཏང་ཏེ་བཀྲ་ཤིས་པའི་རྟེན་འབྲེལ་ལེགས་པོ་བྱུང་
གསུངས། སྤྱིར་ཡུལ་ཤུལ་ཁུལ་ནི་ཆུ་དམར་ལེབ་ན་ཡོད་པའི་གེ་སར་གྱི་
བཞུགས་ཁྲི་ཙམ་མིན་པར། ད་དུང་གླིང་རྗེ་གེ་སར་རྒྱལ་པོའི་ཤུལ་རྟེན་མང་
ས་ཞིག་ཀྱང་ཡིན་ཞིང༌། དཔེར་ན། ནང་ཆེན་རྟ་རྣ་དགོན་ནས་ཉར་ཚགས་
བྱས་པའི་ཤན་པའི་རྨོག གླིང་དཔའ་རྟུལ་རྣམས་ཀྱི་ཁྲབ་ཀྱི་མེ་ལོང་། གེ་སར་
གྱི་ཁྲབ་མིག་བཅུ་གསུམ། འདན་མའི་རྨོག གླིང་གེ་སར་གྱི་གནས་རྟེན་བཅུ་
282



དྲུག་གི་གསེར་ཆོས་གླགས་ཤིང་། སྟག་རོང་ཁྲོ་རྒྱལ་གྱི་གླགས་ཤིང་། གཞན་ལོ་
སྟོང་འགོར་བའི་གླིང་ཆུང་རྒྱུད་འབྲིང་རྒྱུད་ཆེ་རྒྱུད་ཀྱི་གདུང་འབུམ་མཆོད་
རྟེན་དང་ཁྲོ་ཐུང་གི་གདུང་རྟེན་མཆོད་རྟེན་ཡང་རྟ་རྣ་དགོན་གྱི་ཉེ་སའི་རི་
རྐེད་ཅིག་ན་དངོས་སུ་མཇལ་རྒྱུ་ཡོད། ཁྲི་འདུ་སེབ་པ་དགོན་ན་གེ་སར་གྱི་
རལ་གྲི་སོགས་ཡོད། ད་དུང་ཤུལ་རྟེན་དེ་དག་ལ་གསོན་ཉམས་ལྡན་པའི་
ངག་རྒྱུན་ངོ་མཚར་བ་དག་ཀྱང་བརྗོད་རྒྱུ་ཡོད་པ་ལགས།
གཉིས། 《རྟ་རྒྱུག་རྒྱལ་འཇོག》དང་འབྲེལ་བའི་གཏམ་རྒྱུད།
ཡུལ་ཤུལ་ཁུལ་ཆུ་དམར་ལེབ་རྫོང་གི་བློ་མཐུན་བཀྲ་ཤིས་དཔལ་
འབྱོར་གྱིས་བཤད་པ་འདི་ལྟར། དེ་ཡང་ཨ་ཁུ་ཁྲོ་ཐུང་རྒྱལ་པོ་དེས་བསམ་པ་
ལ། འགོག་བཟའ་ལ་བུ་བཙས་པ་འདི་ནར་སོན་ན་མི་ལེགས་སྙམ་སྟེ། དགུང་
ལོ་གཅིག་མ་ལོན་པའི་ཞག་གསུམ་གྱི་རྗེས་སུ་ཐབས་སྣ་ཚོགས་ཀྱི་སྒོ་ནས་འདྲེ་
སྲིན་པོ་གཉིས་ཀྱི་ས་ཆ་རྨ་སྨད་གཡུ་ལུང་སུམ་མདོ་རུ་བརྫངས་ཤིང་།དེ་ནས་
ཇོ་རུ་དགུང་ལོ་བཅུ་གསུམ་བར་དུ་ཆས་ངན་ལུས་ངན་ཚུལ་གྱིས་རྨ་སྨད་
གཡུ་ལུང་སུམ་མདོ་སོགས་སུ་ངེས་མེད་དུ་བྱོན་ནས། གཟུགས་ཅན་བགེགས་
དང་གཟུགས་མེད་ཀྱི་ལྷ་འདྲེ་སྣ་སོགས་འདུལ་ཞིང་དམ་ལ་བཏགས།ཇོ་རུ་
དགུང་ལོ་བཅུ་གསུམ་གྱི་དུས་སུ། ཨ་ཁུ་ཁྲོ་ཐུང་ལ་ལུང་རྫུན་བྱུང་ནས། ད་ལོ་
ཇོ་རུའི་གདུང་རུས་བཟང་ཡང་སྐུ་ན་ཆུང་བས། གླིང་གི་རྟ་རྒྱུག་རྒྱལ་འཇོག་
གི་མཛད་སྒོ་ཞིག་ཕྱེ་དང༌། སྐྱ་ལོའི་རྒྱུ་ནོར་ཡོངས་རྫོགས་ཨ་ཁུ་ཁྲོ་ཐུང་ལ་
ཐོབ་པར་ངེས་སོ་ཞེས་ལུང་བསྟན་པ་བཞིན། རྟ་རྒྱུག་གི་མཛད་སྒོ་སྤེལ་བའི་
གྲོས་ཐོག་མ་འདུམ་པར། གླིང་ཆུང་རྒྱུད་རྣམས་ཀྱིས་བཤད་པ་ནི། རྟ་མགོ་ཨ་
སྔོན་གནམ་ལ་གཏོད། རྟ་མཇུག་དོག་མོ་ས་ལ་གཏོད། བར་སྣང་ཁམས་སུ་
ལྟད་མོ་བལྟ་ཞེས་ཟེར། གླིང་ཆེ་རྒྱུད་རྣམས་ཀྱིས་བཤད་པ་ལ། རྟ་མགོ་རྒྱ་གར་
283



ཡུལ་ལ་གཏོད། རྟ་མཇུག་རྒྱ་ནག་ཡུལ་ལ་གཏོད། བལ་བོད་མཚམས་ནས་
ལྟད་མོ་བལྟ། ཞེས་ཟེར་ནས་གྲོས་མ་འཆམ་པའི་སྐབས་སུ་འབུམ་པའི་ཞལ་ལུ་
དཀར་པོ་དེའི་ཞལ་ནས། རྒྱུག་མགོ་གུ་ར་རྫ་ལ་གཏོད། རྒྱུག་ཞིང་དེའུ་ཡག་ཐང་
ལ་གཏོད། ལྟད་མོ་ལྷ་དེའུ་མགོ་ནས་བལྟ། བསང་མཆོད་ཀླུ་དེའུ་མགོ་ནས་
བྱེད། གྲོས་གླེང་རྒྱ་ཚ་ང་ཡིས་བྱ། གྲོས་ཐག་སྤྱི་དཔོན་ཁྱོད་ཀྱིས་བྱོས། ཞེས་
སོགས་གསུངས་ནས་མཐར་ས་སྐྱ་ལོའི་སེང་ལྕམ་འབྲུག་མོའི་གཙོས་སྐྱ་ལོའི་རྒྱུ་
ནོར་ཡོངས་རྫོགས་སྐུག་ཏུ་བཞག་ནས་རྟ་རྒྱུག་གི་མཛད་སྒོ་སྤེལ་ཏོ། །དེ་དུས་
གླིང་རྗེ་མི་ཡི་ཉི་མ། འཛམ་གླིང་སེང་ཆེན་རྒྱལ་པོ་དེ་ཉིད་ཀྱིས་བརྫུ་འཕྲུལ་
གྱི་བཀོད་པ་སྣ་ཚོགས་བསྟན་ཏེ། མཐར་སྐྱ་ལོའི་རྒྱུ་ནོར་ཡོངས་རྫོགས་དབང་
དུ་བླངས་ཏེ་གསེར་ཁྲི་མཐོན་པོའི་སྟེང་མངའ་གསོལ། གླིང་གི་དཔའ་རྟུལ་
ཐམས་ཅད་ཀྱིས་མཇལ་དར་ནམ་མཁའ་གང་བར་ཕུལ་དུས། ཨ་ཁུ་ཁྲོ་ཐུང་
གི་སེམས་ནས་མ་དགའ་ཡང་དགའ་མདོག་བྱེད་དགོས་སྙམ་བཞིན། ཨ་ཁུའི་
ཚོ་བོ་ནི་དེ་རིང་གེ་སར་རོ་ཞེས་ཟེར་ནས་འཛུམ་འཛུམ་ལྟར་བྱེད་དུས། ཇོ་
རུའི་ཞལ་ནས་ང་སྟེང་གི་ལྷ་ཡི་མིང་མ་ཐོགས། འོག་གི་ཀླུ་ཡི་མིང་མ་ཐོགས།
དེ་རིང་ཨ་ཁུས་མིང་བཏགས་པ་འདི་རྟེན་འབྲེལ་ཤིན་ཏུ་བཟང་། ང་གེ་སར་
སར་དགྲ་བོའི་སྟེང་ལ་སར། དོན་འགྲུབ་འགྲུབ་གླིང་དཀར་སྟེང་དུ་འགྲུབ་
ཅེས་གསུངས་ནས། གསེར་ཁྲི་ཁམས་གསུམ་ཟིལ་གནོན་གྱི་སྟེང་དུ་གཟི་
བརྗིད་ལྟ་བས་མི་ངོམས་པར་བཞུགས་སོ་ཞེས་པའི་གཏམ་རྒྱུད་གསུངས།
བཞུགས་ཁྲིར་རྗེས་རབས་པ་རྣམས་ཀྱིས་མཇལ་ཐུབ་པ་དང་གེ་སར་གྱི་སྙན་
པ་མི་རབས་ནས་མི་རབས་སུ་ཟམ་མི་ཆད་པའི་ཕྱིར། ཨ་ནེ་གོང་སྨན་རྒྱལ་མོའི་
ལུང་བསྟན་ལྟར་རྡོའི་བཞུགས་ཁྲིའི་ཤུལ་རྟེན་འདི་ཡུལ་ཤུལ་རྫ་སྐྱའི་གནས་
བདག་གིས་བདག་ཉར་བྱས་ཤིང་། རྗེས་སུའང་རྫ་སྐུས་ཁུར་སོང་ངོ༌། །ཞེས་
28:4



དམངས་ཁྲོད་དུ་བཤད་ཚུལ་མང་པོ་བྱུང་།
གསུམ། གླིང་གི་ས་ཆའི་ངོས་འཛིན།
འོ་ན་ཆུ་དམར་ལེབ་ཀྱི་གེ་སར་གྱི་བཞུགས་ཁྲི་ཡོད་ས་འདི་གླིང་གི་ས་
ཆ་ཡིན་པའི་སྒྲུབ་བྱེད་གཞན་དག་ཡོད་ནམ་ཞེ་ན། དེ་ནི་ཡོད་དེ་གོང་གི་
གཏམ་རྒྱུད་དང་གླིང་སྒྲུང་ཚད་ཐུབ་དག་ལས། རྨ་གུ་རིའི་ལྷ་ཐང་གོང་མ་
ཞེས་པ་དང་རྨ་དེལ་ཡག་སྟག་ཐང་ཁྲ་མོ་ཞེས་པ། ཨ་ཆེན་ན་བ་ཁྲབ་ལེབ་
ཅེས་པ།རྨ་དྲོ་དྲོ་ལུ་གུ་ཚར་ཡག ས་བཟང་བོ་སྨོན་ལམ་ལ་ཁ་སོགས་དང་།
གཞན་ཡང་སྐྱ་ལོའི་སེང་ལྕམ་འབྲུག་མོས་རྟ་རྐྱང་རྒོད་བཙལ་བའི་དུས་སུ།
སྟོད་ནས་རི་ཞིག་རིག་ནི་གན། དངུལ་ཐོག་དངུལ་བྱ་བབས་འདྲ་དེ།མཁར་རུ་
དངུལ་དཀར་སྒྲོལ་མ་རེད། ས་དེ་ན་རྐྱང་རྒོད་མི་དར་འདུག ཡུལ་དེ་ན་རྐྱང་
རྒོད་མི་གནས་འདུག ཐད་དེ་ནས་རི་ཞིག་རིག་ནི་བོ། མི་རྒས་པས་རྩམ་སྐྱ་
འགམ་འདྲ་གདའ། འགམ་མ་ཤེས་རྩམ་གློར་འཆོར་འདྲ་གན། ཨ་ཆེན་གུ་ཡི་
ཀླད་པ་རེད། ས་ག་ན་རྐྱང་རྒོད་མི་གནས་ཀི ཡུལ་དེ་ན་རྐྱང་རྒོད་མི་དར་
འདུག་ཅེས་གསུངས་བ་བཞིན་དང་། སྐྱ་ལོའི་འཚེར་ས་གོང་མ་ཞེས་པའང་ད་
ལྟར་ཡོངས་གྲགས་ལྟར་ན་འབྲུག་མོའི་སྲས་མཁར་ཞེས་པ་དང་གཞན་ཡང་
སྐྱ་ལོ་སྔོ་ལོ་གྲོ་ལོ་སོགས་བུ་སྤུན་གསུམ་གྱི་བླ་མཚོ་ཡིན་ཞེས་གྲགས་པ་བཞིན་
ད་ལྟ་དངོས་སུ་ཡོད་པ་དང་། མཚོ་དེ་དག་མིང་ལ་ཡང་སྐྱ་རེངས་དང་སྔོ་
རེངས་གྲོ་རེངས་ཞེས་འབོད་སྲོལ་ཡོད། ཞེས་གོང་དུ་སྨྲས་པའི་འབྱུང་ཁུངས་
གླིང་སྒྲུང་ལས་གསུང་བ་བཞིན་དངོས་སུ་མཐོང་རྒྱུ་ཡོད་པ་དང་། གླིང་ཡུལ་
དུ་དར་བའི་ཤུལ་རྫས་མདའ་མདུང་སྣ་ཚོགས་ད་ལྟའང་རྙེད་རྒྱུ་ཡོད་འདུག
འདིའི་ཕྱོགས་ཀྱི་མཚོན་བྱེད་ཨ་ཆེན་གུ་ར་རྫ་སྐྱའི་སྟེང་དུ་མ་བཞེངས་ལྷུན་
གྱིས་གྲུབ་པའི་རང་བྱུང་ཤུལ་བཞག་སྣ་ཚོགས་མཇལ་རྒྱུ་ཡོད་པ་དང་། གསེར་
285



གྱི་རྟ་མཆོག་ཞིག་ཀྱང་ཡོད་ཅེས་སྒྲུང་བ་འགའ་ཞིག་གིས་གླེང་བཞིན་མཆིས།
ད་ལྟ་དངོས་སུ་མཐོང་མི་ཐུབ་ཟེར། ས་ཆ་འདིའི་ངག་རྒྱུན་ལྟར་ན། རྒྱུ་ཚའི་
ཡ་ཟི་དུག་རལ་འབར་བ་ཞེས་རྡོ་རང་བྱོན་ཞིག་ཡོད་ཅེས་གླེང་། བཞུགས་ཁྲི་
འདི་ཡང་ཟླ་གམ་རང་གྲུབ་ཏུ་བྱུང་བ་རྡོ་ལེབ་ཞིག་ཅིང་ཡོད་དེ་ས་དེའི་གཞི་
བདག་རྫ་སྐུས་ཁུར་སོང་བ་རེད་ཅེས་བཤད་སྲོལ་འདུག ས་ཆ་འདིར་བྱིན་
རླབས་ཀྱི་ཚན་ཁ་ཆེ་བར་གསུང་ངོ༌། །
བཞི། མཇུག་བསྡུ་བའི་གཏམ།
གོང་གི་བློ་མཐུན་བཀྲ་ཤིས་དཔལ་འབྱོར་གྱིས་བཤད་པའི་བཞུགས་ཁྲི་
དང་འབྲེལ་བའི་གཏམ་རྒྱུད་དེ་དང《རྟ་རྒྱུག་རྒྱལ་འཇོག》གི་བྱུང་རིམ་གྱི་
གཏམ་རྒྱུད་དང་མཐུན་ཆ་ཆེ་བ་ཞིག་ཡོད་པ་མ་ཟད། ཁོ་ཚོའི་ས་ཆ་ན་ཡོད་
པའི་ཤོད་རྒྱུན་གཞན་དང་འབྲེལ་བའི་ཤུལ་རྟེན་མང་པོ་ཞིག་ཀྱང་ཡོད་པ་
འདིས། ཡུལ་ཤུལ་ཆུ་དམར་ལེབ་ཀྱི་ས་ཀུན་ཏུ་གླིང་གེ་སར་རྒྱལ་པོའི་སྒྲུང་
དར་རྒྱ་ཆེ་བ་དང་། ཁོ་ཚོ་འཛམ་གླིང་གེ་སར་རྒྱལ་པོའི་འཕྲིན་ལས་ལ་དད་
པ་ཤུགས་དྲག་ཡོད་པ་མཚོན་ཐུབ། གླིང་རྗེ་གེ་སར་རྒྱལ་པོའི་འཕྲིན་ལས་ལ་
དད་འདུན་ཆེ་བའི་མི་ཞིག་ཡིན་ཕྱིན་དེའི་ཤུལ་རྟེན་སོགས་ལ་སྲོག་བཞིན་
སྲུང་སྐྱོབ་དོ་ཁུར་བྱེད་པ་ནི་སྨྲས་མ་དགོས། དེ་བས་ད་བར་ཏུ་བཞུགས་ཁྲི་
འདིའི་རྗེས་ཤུལ་མ་ཉམས་པར་ལུས་ཐུབ་ཡོད་ལ། ངག་རྒྱུན་སྣ་ཚོགས་ཀྱང་རྡོ་
ལ་རི་མོ་བཞིན་མང་ཚོགས་ཀྱི་སེམས་སུ་ཉར་ཞིང་ངག་ནས་ངག་ཏུ་བརྒྱུད་
བཞིན་ཡོད། གནས་ཚུལ་འདིས་ང་ཚོ་གེ་སར་རྒྱལ་པོའི་སྒྲུང་སོགས་ལ་ཞིབ་
འཇུག་བྱེད་མཁན་ཚོར་ཞིབ་འཇུག་གི་རྒྱུ་ཆ་བཟང་བོ་འདོན་སྤྲོད་བྱས་ཡོད་
པར་མ་ཟད། གེ་སར་རིག་གནས་གྱ་ནོམ་པར་གཏོང་བར་ཐུད་ལ་མར་
བསྣན་པ་ལྟ་བུའི་བྱས་རྗེས་ཀྱང་བཞག་ཡོད། ཡིན་ནའང་རྫ་སྐྱ་སྡེ་བར་ལུས་
236



པའི་བཞུགས་ཁྲི་འདི་གེ་སར་གྱི་བཞུགས་ཁྲི་དངོས་ཡིན་ཟེར་ན་ཧ་ཅང་
བཤད་དཀའ་བར་འདུག་སྟེ། བོད་ཁམས་ཀྱི་ས་ཆ་སོ་སོ་ན་གེ་སར་རྒྱལ་པོའི་
ཤུལ་རྟེན་གཅིག་མིན་སྣ་མང་འབྱུང་བཞིན་ཡོད་ལ། དེ་རེ་རེ་ལའང་ཁོ་ཚོའི་
ངག་རྒྱུན་དང་འབྲེལ་བའི་གཏམ་རྣ་ལ་མཚར་བ་རེ་བཤད་རྒྱུ་ཡོད། དཔེར་ན།
གེ་སར་གྱི་རྟ་འདོག་ས། འབྲུག་མོའི་ཆུར་བ་ཐང་། རྐྱང་རྒོད་འཕེར་བའི་རྨིག་
རྗེས་སོགས་གཅིག་མིན་མང་པོ་ཞིག་སྟོན་རྒྱུ་ཡོད། དེ་དག་རེ་རེ་ལ་ཚན་རིག་
གིས་དཔྱད་པའི་སྡོམ་ཚིག་འགོད་རྒྱུ་ནི་ལས་སླ་མོ་ཞིག་མིན་ལ། ང་ཚོས་
ཤེས་གསལ་ལྟར་གེ་སར་རྒྱལ་པོའི་ལོ་རྒྱུས་ཁྲོད་ཀྱི་མི་དངོས་དང་སྒྲུང་ལས་
བྱུང་བའི་རབ་བཏགས་ཀྱི་མི་གཉིས་ལའང་བདེན་གྱི་ས་བོན་ཙམ་ཡོད་
ནའང་། འཆར་ཡན་རབ་བཏགས་ཀྱིས་བཞེངས་བསྐྲུན་བགྱིས་པའི་གེ་སར་
དེ་ལོ་རྒྱུས་སྟེང་གི་གེ་སར་དངོས་བཞིན་གོ་བ་བླངས་ན་ཧ་ཅང་མི་འཚམ་
པར་འདུག དེ་བཞིན་གེ་སར་གྱི་ཤུལ་རྟེན་དངོས་དང་མང་ཚོགས་ཀྱི་དེད་
འདུན་གྱིས་ཕར་བཏགས་པའི་གེ་སར། ཡང་ན་དར་རྒྱ་ཆེ་བའི་གེ་སར་གྱི་
རིག་གནས་ཕུན་སུམ་ཚོགས་པ་དེ་ལས་ཐོན་པའི་གསར་སྐྲུན་རང་བཞིན་
ལྡན་པའི་སྣང་ཚུལ་སོགས་ལ་ཁྱད་པར་ངེས་པར་ཡོད་དགོས་པར་འདུག དེ་
བས་བདག་གིས་གེ་སར་ཤུལ་རྟེན་སྐོར་ལ་རིགས་འགར་བགོས་ཡོད་པ་ལས།
སྐབས་འདིའི་གླེང་གཞི་གེ་སར་གྱི་བཞུགས་ཁྲི་ལྟ་བུར་མཚོན་ན། གཞན་དུ་
ཡང་བཤད་རྒྱུ་མེད་པ་མ་ཡིན་ཏེ། དཔེར་ན། གེ་སར་རྒྱལ་པོའི་རྟ་རྒྱུག་ཐང་
ཞེས་པ་རྨ་ལྷོ་ཁུལ་གྱི་སྨད་པ་ཤང་གི་སྤང་དཀར་ཐང་ཞེས་ས་རྒྱ་སྙོམས་ཤིང་
ཁོད་ཡངས་པ་ཅན་ཞིག་ཡོད་ལ། མཚོ་བྱང་བོད་རིགས་རང་སྐྱོང་ཁུལ་ལ་
གཏོགས་པའི་འབྲོག་སྡེ་ཡངས་པ་རྐང་ཚ་རྫོང་གི་ནུབ་ཕྱོགས་ཅིར་མིན་ཤང་
གི་སྟོན་ས་སྟེ་གསེར་ལ་ལུང་བར་ཡང་གེ་སར་གྱི་བཞུགས་ཁྲི་དང་མདུན་
287



ཅོག་ཅེས་པའི་ཤུལ་རྟེན་ཡང་བཤད་རྒྱུ་ཡོད། ཤུལ་རྟེན་འདི་དག་ལའང་གེ་
སར་གྱི་བྱིན་རླབས་ཡོད་ཟེར་ནས་མང་ཚོགས་ཀྱིས་དད་འདུན་བྱེད་བཞིན་
ཡོད། ཡིན་ནའང་ཡུལ་ཤུལ་ཆུ་དམར་ལེབ་ཀྱི་གེ་སར་གྱི་བཞུགས་ཁྲི་དེའི་ཚེ་
ཆུང་དང་མཐོ་ཚད་གང་གི་ཐད་ནས་དེ་འདྲའི་ཚད་ལས་བརྒལ་བ་ཞིག་མིན་
ལ། རང་བྱུང་གིས་གྲུབ་པ་ཞིག་ཀྱང་མིན་པར་མིའི་ལག་རྩལ་གྱིས་ལས་སྣོན་
ཐོན་པའི་རྗེས་ཤུལ་ཞིག་ཡིན་པ་གདོན་མི་ཟ། ས་དེའི་བླ་གྲྭ་དང་མང་ཚོགས་
ཀྱིས་དད་འདུན་ཧ་ཅང་ཆེ་ཞིང་། ཁོར་ཡུག་ནའང་གླིང་སྒྲུང་གི་ནང་དོན་
དང་འབྲེལ་བའི་ཤུལ་རྟེན་གྱི་ངག་རྒྱུན་སྐོར་ཧ་ཅང་མང་། ལྷག་པར་དུ་ས་
དེའི་བོད་རིགས་མང་ཚོགས་ཀྱིས་ཐེངས་གཉིས་ལ་སླར་གསོ་དང་དཔང་
རྟགས་རྡོ་རིང་བཙུགས་ཏེ་གེ་སར་གྱི་བཞུགས་ཁྲིར་ངོས་འཛིན་བྱེད་བཞིན་
ཡོད་པས་དེ་ནི་བཞུགས་ཁྲི་ཕལ་བ་ཞིག་ག་ལ་ཡིན། དེ་ཕྱིར་གེ་སར་རྒྱལ་པོའི་
བཞུགས་ཁྲིའི་གནའ་ཤུལ་ཡིན་ཞེས་བརྗོད་ནའང་ཁུངས་དང་ལུང་མེད་པ་
ཞིག་གཏན་ནས་མིན།
བཅུ་གཅིག གླིང་སྒྲུང་ཤིང་དཔར་མའི་འབྱུང་ཁུངས་
ཁམས་སྡེ་དགེའི་པར་ཁང་།
དེ་ཡང་གནའ་ནས་ད་བར་དུ་མཚན་སྙན་གྲགས་སྲིད་གསུམ་རྩེ་ན་
ཁྱབ་བཞིན་པའི་སྡེ་དགེ་ཞེས་པའི་ཡུལ་ཁམས་དེ་ནི། ད་ལྟའི་སི་ཁྲོན་ཞིང་
ཆེན་ཁོངས་དཀར་མཛེས་བོད་རིགས་རང་སྐྱོང་ཁུལ་གྱི་ནུབ་བྱང་ངོས་དང་
འབྲི་ཆུའི་ཤར་འགྲམ་ན་ཡོད་པའི་རྫོང་ཞིག་ཡིན་ལ། རྫོང་མི་དམངས་སྲིད་
གཞུང་ཆགས་པའི་གནས་དེ་ན་སྡེ་དགེའི་དགོན་ཆེན་ཡོད། མདོ་དབུས་
288



ཁམས་གསུམ་གྱི་ཆ་ནས་བཤད་ན་ཁམས་སྡེ་དགེ་ཟེར་བ་ཁམས་ཕྱོགས་ལ་
གཏོགས་པ་དང་བོད་ཆོལ་ཁ་གསུམ་གྱི་ཆ་ནས་བཤད་ན་མདོ་སྟོད་མི་ཡི་
ཆོལ་ཁར་གཏོགས་པ་རེད། སྡེ་དགེ་པར་ཁང་ལ་ཆས་ན་ངེས་པར་དུ་རྫ་རི་
མཐོན་པོ་སྡེ་དགེའི་ཤར་རྒྱུད་ཀྱི་ཁྲོ་ལ་རི་བོ་མ་བརྒྱུད་ན་འགྲོ་ཐབས་མེད། ཁྲོ་
ལ་རི་བོར་མཚོ་ངོས་ལས་སྨིས་ཁྲི5000ལྷག་ཡོད་ལ། རི་མཐོ་བ་མ་ཟད། ལ་
ཡང་ཤིན་ཏུ་གཟར། རི་བོ་དེའི་གྱེན་ཐུར་ལ་འགྲོ་བའི་སྐབས་སུ། སྐྱེ་བོ་སུ་
ཡིན་ཡང་བློ་སྙིང་ལྐོག་མར་འབྱིན་པའི་སྣང་ཚུལ་ཞིག་བཅོས་མིན་དུ་སྟེར་བ་
ལགས། ངེད་ཅག་གིས་རྒྱུས་ལོན་ལྟར་ན། ཁམས་སྡེ་དགེ་དགོན་ཆེན་
དཔལ་ལྷུན་གྲུབ་སྟེང་གི་ཆོས་གྲྭ་ཞེས་པ་རབ་བྱུང་བརྒྱད་པའི་ས་འབྲུག་
ལོར（1448）གྲུབ་ཆེན་པ་ཐང་སྟོང་རྒྱལ་པོས་ཕྱག་བཏབ། སྡེ་དགེ་རྒྱལ་པོ་
རིམ་བྱོན་རྣམས་ཀྱི་མཆོད་གནས་སུ་གྱུར་ཡོད་ཅིང་། པར་ཁང་ཆེན་མོ་
སོགས་རིག་གནས་ཀྱི་ཤུལ་བཞག་ཆེན་པོ་མཆིས་པའི་ས་སྐྱའི་དགོན་པ་
གྲགས་ཅན་ཞིག་ཡིན། སྡེ་དགེ་པར་ཁང་ཆོས་མཛོད་ཆེན་མོ་བཀྲ་ཤིས་སྒོ་
མང་ཞེས་པ་སྡེ་དགེའི་དགོན་ཆེན་དུ་རབ་བྱུང་བཅུ་གཉིས་པའི་ས་བྱ་
ལོར（1729） སྡེ་དགེའི་རྒྱལ་རབས་ཞེ་གཉིས་པ་ཆོས་རྒྱལ་བསྟན་པ་ཚེ་རིང་
ལགས་ཀྱི་སྐུ་དུས་སུ་བཞེངས་པའི་བཀའ་བསྟན་འགྱུར་དང་། ས་དགེ་བཀའ་
རྙིང་གི་བླ་མ་རྣམས་ཀྱི་གསུང་འབུམ་སྣ་ཚོགས་སོགས་མདོ་སྔགས་རིག་
གནས་དང་བཅས་པའི་ཤིང་པར་འབོར་ཆེན་ཡོད་པའི་པར་ཁང་ཞིག་
ལགས།ད་ལྟ་ཤིང་པར་ཉིས་འབུམ་བདུན་ཁྲི་ཡོད་ལ།ཤིང་པར་ལ་ལ་བགྲང་
བྱ་བརྒྱད་བརྒྱ་ནས་སྟོང་གཅིག་གི་ལོ་རྒྱུས་ལྡན། པར་གཞི་ཉིས་འབུམ་བདུན་
ཁྲི་ལས་བརྒྱ་ཆའི་དྲུག་བཅུ་ནི་ཆོས་ལུགས་ཕྱོགས་ཀྱི་པར་གཞི་ཡིན་ལ། བརྒྱ་
ཆའི་བཞི་ཅུ་ནི་ཚན་རིག་ལག་རྩལ་ཕྱོགས་ཀྱི་ པར་གཞི་ཡིན་པར་
289



གསུངས།པར་གཞི་བརྒྱ་ཚོགས་སྟོང་འདུས་ལས་ངེད་ཅག་གི་ལས་འགན་
གཞན་ཞིག་སྟེ། གླིང་སྒྲུང་གི་པར་གཞི་ཡོད་མེད་དང་བདེན་རྫུན་སྐོར་ལ་
ཞིབ་འཇུག་བྱ་རྒྱུ་དེ་ལགས། དེ་བས་ཁོ་བོས་པར་ཁང་གི་འགོ་གཙོ་འམ་
འཚམས་སྦྱོར་པ་བསོད་རྒྱལ་ལགས་ལ་ནན་བཅགས་ཀྱིས་གླིང་སྒྲུང་གི་པར་
གཞི་དང་ཐང་གའི་པར་ཤིང་སོགས་ཀྱི་གནས་ཚུལ་དྲི་བ་ན། ཁོང་གིས་ངེད་
སོགས་ཁྲིད་ནས་གེ་སར་སྒྲུང་གི་པར་གཞི་རེ་རེ་བསྟན་པ་མ་ཟད། གེ་སར་
རྒྱལ་པོའི་ཐང་གའི་པར་གཞི་དང་རླུང་རྟའི་ཤིང་པར་དག་རེ་རེ་བཞིན་
བསྟན་ནས་ནང་དོན་གྱི་སྐོར་འཚམས་སྦྱོར་གནད་ལ་ཕོག་ཅིང་ཡིད་ལ་
འབབ་པ་བགྱིས་བྱུང༌། (ཤིང་པར་དང་དཔར་མའི་པར）དེ་ཡང་པར་གཞི་
ཡོད་པའི་སྒྲུང་དཔེ་སྟེ། 《ལྷ་གླིང་གབ་རྩེ་དགུ་སྐོར》དང《འཁྲུངས་གླིང་མེ་
ཏོག་ར་བ》《རྟ་རྒྱུག་རྒྱལ་འཇོག》《དམྱལ་གླིང་རྫོགས་པ་ཆེན་མོ》《ཁ་ཆེ་
གཡུ་རྫོང》《སྟག་གཟིག་ནོར་རྫོང》བཅས་དྲུག་ཡོད་ལ། སྒྲུང་དཔེ་དེ་དག་
ཕལ་ཆེར་སི་ཁྲོན་མི་རིགས་དཔེ་སྐྲུན་ཁང་ནས་པར་སྐྲུན་བྱས་ཚར། ད་ལྟ་
མདོ་དབུས་ཁམས་གསུམ་གང་དུ་ཡང་ལག་བྲིས་མ་འབོར་ཆེན་མཐོང་རྒྱུ་
ཡོད་པ་ལས་གཞན། ཤིང་དཔར་མ་གོང་གི་སྒྲུང་དཔེ་དྲུག་པོ་དེ་དག་ལས་
མཐོང་རྒྱུ་མ་བྱུང་པར་བརྟེན། གླིང་སྒྲུང་གི་ཤིང་དཔར་མའི་འབྱུང་ཁུངས་
ཁམས་སྡེ་དགེ་ཡིན་པ་ཁ་ཚོན་བཅད་ན་མི་འགྲིག་པ་མེད་སྙམ། ཡིན་ནའང་
ཐོག་མ་ངག་ཐོག་དང་དེ་ནས་ལག་བྲིས་མ། དེའི་རྗེས་ནས་ཤིང་དཔར་མ་ཡིན་
པའི་བརྒྱུད་རིམ་འདི་ཁས་མ་བླངས་ན་མི་ཆོག ད་ལྟའི་མཐོང་ཐུབ་པའི་པར་
གཞི་འདི་དག་ལ་ལོ་རྒྱུས་ཀྱི་ཞིབ་འཇུག་རིན་ཐང་དང་རྩོམ་རིག་གི་ཞིབ་འཇུག་
རིན་ཐང་ལྡན་པ་སུས་ཀྱང་བསྙོན་དུ་མེད་དོ། །ཕྱིས་སུ་འཇོ་མདའ (L.ity）
དགོན་ན། 《དམྱལ་གླིང་རྫོགས་པ་ཆེན་མོ》 ཤིང་དཔར་མ་དང་དཔལ་སྤུངས་
290



དགོན（/༨ ## ཡ?）དགོན་དུ《སྟག་གཟིག་ནོར་རྫོང》གི་ཤིང་དཔར་ཡོད་པ་
གོ་ཐོས་ཡོད།གེ་སར་རྒྱལ་པོའི་ཐང་གའི་པར་གཞི་ཆེ་ཆུང་གཉིས་ཡོད་དེ།
གཅིག་སྟེ་ལྷ་ཁང་ནང་དུ་བཀལ་ན་རན་པའི་ཅུང་ཆེ་བའི་ཐང་ག་ཡིན་ལ།
གཞན་གཅིག་སྟེ་པར་ཁང་ཆེན་མོས་སྐུ་མགྲོན་རྣམས་ལ་རྗེས་དྲན་གྱི་ཚུལ་དུ་
གནང་ན་སྟབས་བདེ་བའི་ཐང་ག་ཅུང་ཆུང་བ་ཞིག་ཡིན། ཐང་ག་ཆེ་ཆུང་གང་
ཡིན་རུང་ནང་དོན་དང་འབྲི་སྟངས་གཅིག་མཚུངས་ཡིན། དེ་ཡང་ཐང་གའི་
དཀྱིལ་དབུས་སུ་གེ་སར་རྒྱལ་པོ་ཆིབས་པ་རྐྱང་རྒོད་གཡེར་བ་བཅིབས་ཏེ། ཕྱག་
ལ་སྦ་ལྕག་བསམ་པའི་དོན་གྲུབ་བསྣམས་ཤིང་། སྐེད་ལ་སག་ཐག་འཁོར་གསུམ་
བཅིངས་ཡོད་ལ།ཐང་གའི་གོང་ན་དགྲ་ལྷ་ཝེར་མ་བཅུ་གསུམ་རེ་རེ་བྲིས་
འདུག （ཐང་གའི་པར）གེ་སར་རྒྱལ་པོའི་རླུང་རྟའི་པར་གཞི་ནི་རླུང་རྟའི་པར་
གཞི་གཞན་དང་མི་མཚུངས་པའི་ཁྱད་ཆོས་ཡོད་དེ། པར་གཞིའི་གོང་ན་སྔགས་
ཡིག་ཡོད་པ་དང་། དཀྱིལ་དབུས་སུ་མ་ཎི་ཡིག་དྲུག་བྲིས་ཡོད། འོག་ཏུ་སློབ་
དཔོན་པད་མ་འབྱུང་གནས་དང་གེ་སར་རྒྱལ་པོར་མཆོད་བསྟོད་ཀྱི་ཡི་གེ་བྲིས་
འདུག བོད་ཁུལ་ས་ཆ་གང་དུ་ཡང་སྟག་སེང་ཁྱུང་འབྲུག་གི་རླུང་རྟ་དར་ཁྱབ་ཏུ་
སོང་བ་ཤིན་ཏུ་ཆེ་མོད། ཡིན་ནའང་གེ་སར་གྱི་རླུང་རྟའི་པར་གཞི་འདི་རིགས་
བོད་ཁུལ་ཡོངས་སུ་དར་ཁྱབ་ཏུ་སོང་བ་ཅུང་ཉུང་། གཞན་ཡང་ཁམས་སྡེ་
དགེའི་མགོན་ཁང་གི་ནང་སྒོའི་གཡས་གོང་དུ་སྲས་དགྲ་ལྷ་རྩེ་རྒྱལ་གྱི་རལ་གྲི་
ཡིན་ཟེར་བའི་གྲིའི་རིང་ཚད་སྨིས1.3ཡོད་པ་ཞིག་བཀལ་འདུག བཤད་པ་ལྟར་
ན་གླིང་ཚང་རྒྱལ་པོས་སྡེ་དགེའི་རྒྱལ་པོ་ལ་ལེགས་སྐྱེས་སུ་གནང་བ་ཡིན་སྐད།
མགོན་ཁང་ནང་དུ་འཇོག་དོན་ཡང་འབྱུང་པོ་གདོན་འདྲེ་འགོག་པ་དང་ཆོས་
དང་བཀྲ་ཤིས་འཕེལ་བའི་སླད་ཡིན་པར་གསུངས།
291



ལེའུ་དྲུག་པ། གླིང་གི་རིག་རྫས་གལ་ཆེན་གྱི་སྐོར།
གླིང་རྗེ་གེ་སར་རྒྱལ་པོའི་ཤུལ་རྟེན་གྲངས་ལས་འདས་པ་དེ་དག་ལས་
རིག་རྫས་སམ་གནའ་རྫས་ལ་གཏོགས་པའི་ཤུལ་རྫས་མང་པོ་རྙེད་དཀའ་མོ་
འདུག ད་ལྟ་བདག་སོགས་ཀྱིས་བགྲང་བྱ་ཉི་ཤུ་ལྷག་རིང་ལ་རྒྱུས་ལོན་བྱུང་
བའི་གནའ་རྫས་དེ་དག་ལའང་ལོ་རྒྱུས་ཀྱི་དཔྱད་གཞིའི་ཡིག་ཆ་ཉིན་མོའི་
སྐར་མ་བཞིན་དཀོན་པས་ཞིབ་འཇུག་མཐའ་འཁྱོལ་བ་ཞིག་བགྱིད་པར་
དཀའ་ཁག་མི་ཉུང་བ་བཟོས་འདུག ཡིན་ནའང་ཐབས་བརྒྱ་ཇུས་སྟོང་གིས་
སྡུག་རུས་མང་པོར་བརྟེན་ནས་མདོ་དབུས་ཁམས་གསུམ་དུ་མཆིས་པའི་གེ་
སར་གྱི་གནའ་རྫས་དེ་དག་རྩད་གཅོད་བགྱིས་པར་མ་ཟད། ནུས་ཚད་ཀྱིས་
དཔྱད་གཏམ་ཡང་བརྗོད་འདུག་པ་གཤམ་དུ་བཀོད་པ་ལྟར་རོ། །
གཅིག བོད་ལྗོངས་འབྲས་སྤུངས་དགོན་པའི་
གེ་སར་རྒྱལ་པོའི་ཤུལ་རྟེན།
འབྲས་སྤུངས་དགོན་པ་ནི་བོད་བརྒྱུད་ནང་བསྟན་གྱི་དགེ་ལུགས་པའི་
ཆེས་ཆེ་བའི་དགོན་པ་ཞིག་ཡིན་ལ། ལྷ་སའི་གྲོང་ཁྱེར་ནུབ་ཕྱོགས་ཀྱི་སྤྱི་
292



ལེ་ལྔའི་མཚམས་སུ་ཆགས་འདུག གནས་མཇལ་བ་རྣམས་ཀྱིས་སེ་ར་དང་
འབྲས་སྤུངས་དགའ་ལྡན་གསུམ་ལ་སེ་འབྲས་དགེ་གསུམ་ཞེས་འབོད་བཞིན་
མཆིས། བོད་ལྗོངས་ཀྱི་ལོ་རེར་ཆེས་ཆེ་བའི་སྲོལ་རྒྱུན་གྱི་དུས་སྟོན་ཏེ། ཞོ་
སྟོན་གྱི་གོས་སྐུ་ཆེན་མོ་ནི་འབྲས་སྤུངས་དགོན་པར་བཤམས་པ་དང་བསྟུན་
ནས་ཞོ་སྟོན་གྱི་འགོ་བརྩམས་པར་གྲགས། ངེད་རྣམས་སྟབས་ལེགས་པ་
ཞིག་སྟེ་བོད་ལྗོངས་སྲོལ་རྒྱུན་གྱི་ཞོ་སྟོན་དུས་ཆེན་དང་འཕྲད་པའི་རྐྱེན་གྱིས་
སྤྱི་ཟླ་བརྒྱད་པའི་ཚེས་བཞི་ཉིན་འབྲས་སྤུངས་དགོན་པར་མཇལ་སྐོར་དུ་
བསྐྱོད། ཞོ་སྟོན་དུས་ཆེན་གྱི་བྱ་འགུལ་གཙོ་བོར་སྟོན་པའི་གོས་སྐུ་ཆེན་པོ་
བཤམས་པ་དང་བོད་ཀྱི་ལྷ་མོའི་ཟློས་གར་འཁྲབ་པ། གླིང་གར་སྤྲོ་གསེང་དུ་
འགྲོ་བ་བཅས་ཡིན།
ང་ཚོ་རྟོག་དཔྱོད་ཚོགས་པའི་མི་སྣ་རྣམས་སྔ་མོར་འབྲས་སྤུངས་
དགོན་པའི་ཉེ་སར་སླེབས་སྐབས་ལམ་གྱི་གཡས་གཡོན་དུ་བསང་སྤྲིན་
ལང་ལོང་དུ་འཕྱུར་བ་དང༌། སྙན་ཞིང་འཇེབས་པའི་ཆོས་དུང་ཁྲོད་དུ་
འབྲས་སྤུངས་དགོན་པའི་དགེ་འདུན་པ་རྣམས་ཀྱིས་གོས་སྐུ་དལ་མོར་
བཤམས་ཤིང་། འབུད་རྡུང་དཀྲོལ་གསུམ་གྱི་རོལ་མོའི་དབྱངས་དང་
ཆབས་ཅིག དགེ་འདུན་པ་ཚོས་ཆོས་འདོན་པ་སོགས་ཀྱི་ཆོ་གའི་འགོ་
བརྩམས། ཉིན་དེའི་ཞོགས་པར་གནམ་གཤིས་དེ་ཙམ་ཡག་པོ་ཞིག་མིན་
མོད། ཡིན་ནའང་གོས་སྐུ་ཆེན་མོ་བཤམས་པ་དང་མཉམ་དུ་ཉི་མའི་འོད་
ཟེར་རིམ་གྱིས་གོས་སྐུའི་ཐོག་ལ་འཕྲོས་པ་ལས་སྟོན་པའི་སྐུ་གཟུགས་ཡོངས་
ལས་འོད་ཟེར་ལམ་ལམ་འཕྲོ་བའི་སྣང་བ་མཐོང་བྱུང་། དགོན་པའི་གོས་
སྐུ་ཆེན་མོ་བཤམས་གྲུབ་རྗེས། མི་ཚོགས་རིམ་གྱིས་ནོར་བུ་གླིང་གར་སོང་
སྟེ་གླུ་ལེན་བྲོ་གར་བཅས་ཀྱི་སྐྱིད་པའི་དཔལ་ལ་རོལ། བཤད་རྒྱུན་ལྟར་ན་
293



བོད་ལྗོངས་ཀྱི་ས་ཆ་སོ་སོའི་ལྷ་མོ་ཚོགས་པ་རྣམས་གནས་འདིར་འཛོམས་
ནས་བོད་ཀྱི་ལྷ་མོའི་ཟློས་གར་འཁྲབ་ཀྱིན་ཡོད།
འབྲས་སྤུངས་དགོན་པའི་རྟེན་གཙོ་བོ་སྟེ་རྒྱལ་བ་བྱམས་པ་མཐོང་བ་
རང་གྲོལ་ནི་དུས་རབས་བཅོ་ལྔར་བཞེངས་པ་ཡིན་ལ། འབྲེལ་ཡོད་ཀྱི་རྒྱུ་
ཆའི་མཚམས་སྦྱོར་ལྟར་ན། བྱམས་སྐུའི་གཟུངས་གཞུག་ཏུ་གེ་སར་རྒྱལ་པོའི་
སག་ཐག་འཁོར་གསུམ་དང་རྗེ་ཙོང་ཁ་བ་ཆེན་མོའི་ན་བཟའ་ཁ་ཚང་བཅས་
བཞུགས་པར་སྐད། བྱམས་སྐུ་ཆེན་མོ་འདི་བཞེངས་གྲུབ་རྗེས་རྗེ་ཙོང་ཁ་བ་
རིན་པོ་ཆེས་དངོས་སུ་རབ་གནས་མཛད་མྱོང༌། དེར་ལོ་རྒྱུས་ཀྱི་རིན་ཐང་
དང་ཞིབ་འཇུག་གི་རིན་ཐང་ཆེན་པོ་ཞིག་ཡོད་པ་གདོན་མི་ཟའོ། །དེ་ལས་
གཞན་ང་ཚོས་འབྲས་སྤུངས་དགོན་པའི་སྲང་ལམ་དུ་གེ་སར་གྱི་སྒྲུང་གླུ་ལེན་
པའི་དམངས་ཁྲོད་ཀྱི་སྒྲུང་པ་ཞིག་མཐོང་བྱུང༌། ཁོའི་མིང་ལ་རྒྱ་མཚོ་ཟེར།
བོད་ལྗོངས་ནག་ཆུའི་འབྲོག་པ་ཞིག་ཡིན་ཟེར།
སྔོན་གྱི་འབྲེལ་ཡོད་དེབ་ཐེར་ལས་གསུངས་པ་ལྟར་ན། འབྲས་
སྤུངས་དགོན་པ་ནི་མདོ་སྔགས་བསྟན་པའི་བདག་པོ་ཤར་ཙོང་ཁ་བ་མཆོག་
གི་དངོས་སློབ་འཇམ་དབྱངས་ཆོས་རྗེ་བཀྲ་ཤིས་དཔལ་ལྡན་མཆོག་གིས་
རབ་བྱུང་བདུན་པའི་མེ་ཕོ་སྤྲེལ་ཏེ་སྤྱི་ལོ1416ལོར་བཏབ་ཅིང༌། ད་ལྟའི་
བར་ལོ་འཁོར་ལྔ་བརྒྱ་གྱ་དགུའི་ལོ་རྒྱུས་ལྡན་པ་རེད། དགོན་པ་དེ་གསར་
བཞེངས་མ་གནང་བའི་སྔོན་ལ། རྗེ་བདག་ཉིད་ཆེན་པོས་འཇམ་དབྱངས་
ཆོས་རྗེ་ལ། ཁྱེད་ཀྱིས་ཆོས་སྡེ་ཕུན་སུམ་ཚོགས་པ་ཞིག་ཐོབ་དང་ཕ་དགོན་
ལས་བུ་དགོན་དར་རྒྱས་ཆེ་བ་འོང་གསུངས་ཤིང༌། རྗེ་རང་གིས་འགོག་པ་
རི་ནས་གཏེར་དུ་བཞེས་པའི་ཆོས་དུང་གནང་། སྣེའུ་དཔོན་རིན་བཟང་
གིས་སྦྱིན་བདག་མཛད་ནས་ཆོས་སྡེ་ཆེན་པོ་འབྲས་སྤུངས་དགོན་གསར་
བ343/



བཞེངས་མཛད། ད་དུང་རྗེ་རིན་པོ་ཆེས་འཇམ་དབྱངས་ཆོས་རྗེ་ལ། ཁྱེད་
ཀྱིས་པོ་ཏི་བརྒྱ་བློ་ཐོག་ནས་ཤོད་གསུངས་པས། སྔགས་མཚན་ཉིད་ཀྱི་པོ་ཏི་
བརྒྱ་དང་བརྒྱད་ཀྱི་ཚིག་དོན་མཐའ་དག་ཐུགས་ལ་བཟུང་ནས་འཆད་པར་
མཛད། དབུ་ཚད་དང་ཕར་ཕྱིན་སོགས་རྗེ་བླ་མའི་རང་ལུགས་ཀྱི་བཤད་
སྲོལ་དྲི་མ་མེད་པའི་འཆད་ཉན་རྒྱུན་མ་ཆད་པར་གནང་བས། གསུང་
ལས་སྐྱེས་པའི་སློབ་མ་ནམ་མཁའི་སྐར་ཚོགས་ལྟ་བུ་བྱུང༌། གསར་དགོན་
དེར་སྒོ་མང་། བློ་གསལ་གླིང་། སྔགས་པ་གྲྭ་ཚང་སོགས་གྲྭ་ཚང་ཁ་
ཤས་ཡོད། རྣམ་དཔྱོད་ཀྱི་རིག་པ་ཤིན་ཏུ་ཡངས་པའི་མཁས་དབང་ཆེན་
པོ་འཇམ་དབྱངས་ཆོས་རྗེ་མཆོག་གིས་དགོན་པ་གསར་འཛུགས་གནང་
བའི་རྗེས་སུ། འབྲས་སྤུངས་མཁན་ཁྲིར་དཔལ་ལྡན་སེང་གེ་དང༌། རིན་
ཆེན་བྱང་ཆུབ། རྗེ་དབོན་བློ་བཟང་ཉི་མ། རོང་སྟོན་བློ་བཟང་གྲགས་པ།
ཉན་པོ་ཤཱཀྱ་རྒྱལ་མཚན། རྗེ་སྨོན་ལམ་དཔལ། འཇམ་དབྱངས་ལེགས་
པ་ཆོས་འབྱོར། སྟོང་སྐོར་ཡོན་ཏན་རྒྱ་མཚོ། ཐམས་ཅད་མཁྱེན་པ་དགེ་
འདུན་རྒྱ་མཚོ། རྒྱལ་དབང་ལྔ་བ་ཆེན་པོ་སོགས་རིམ་གྱིས་བཞུགས་ཏེ་དམ་
པའི་ཆོས་ཀྱི་འཁོར་ལོ་བསྐོར། བསམ་གྱིས་མི་ཁྱབ་པའི་ལྟ་རྟེན་ཆོས་གསུམ་
གསར་སྣོན་མཛད་དེ་དགོན་པ་འདི་རྒྱ་ཆེ་རུ་བཏང༌། དགོན་པ་དེར་དགེ་
འདུན་པ་ཆེས་མང་བའི་སྐབས་སུ་བདུན་སྟོང་ལྷག་ཙམ་བྱུང་མྱོང་། དེ་
ཡང་ཏཱ་ལའི་བླ་མ་སྐུ་ཕྲེང་ལྔ་བའི་སྐབས་སུ། རི་བོ་དགེ་ལུགས་པའི་ཆོས་
དང༌། བོད་ས་གནས་སྲིད་གཞུང་གི་ལུགས་གཉིས་ཟུང་འབྲེལ་གྱི་སྒོ་ནས་
བོད་ལྗོངས་ཡོངས་ལ་དབང་སྒྱུར་བའི་ལམ་ལུགས་དེ་དགོན་པ་འདིའི་དགའ་
ལྡན་ཕོ་བྲང་དུ་ཐོག་མར་བཙུགས་པ་ལགས། །
ངེད་ཅག་གིས་དགོན་པའི་ལྷ་རྟེན་ཆོས་གསུམ་གཙོ་ཤས་ལ་ཕྱག་
295



མཇལ་དང་རྒྱུས་ལོན་རགས་ཙམ་བགྱིས་རྗེས། བསམ་བློ་དེ་དགོན་པའི་
རྟེན་གཙོ་བོ་སྟེ་བྱམས་པ་མཐོང་བ་རང་གྲོལ་གྱི་གཟུངས་གཞུག་སྟེ་གེ་སར་
གྱི་སག་ཐག་འཁོར་གསུམ་ཕྱོགས་སུ་རང་ཤུགས་སུ་འཁོར་བྱུང་། དགོན་
དེའི་དགེ་འདུན་པ་དགུང་ལོ་ཕལ་ཆེར་བཞི་བཅུ་ལྷག་ལ་སོན་པ་ཞིག་གིས་
འཚམས་སྦྱོར་གནང་བ་ལྟར་ན། བགྲང་བྱ་ལྔ་བརྒྱ་ལྷག་གི་སྔོན་ལ་སྣེའུ་
གདོང་ཆོས་རྒྱལ་ནམ་མཁའ་བཟང་པོ་ལགས་ཀྱིས་ཆོས་སྡེ་ཆེན་པོ་འབྲས་
སྤུངས་ཀྱི་བྱམས་ཁང་རྙིང་པའི་ལྷ་ཁང་དུ། རྒྱལ་བ་གཉིས་པ་ཀུན་མཁྱེན་
ཙོང་ཁ་པ་ལགས་ཀྱིས་དངོས་སུ་ལྗགས་བཀོད་གནང་བ་ལྟར་དུ་བཞེངས་
པའི་མི་ཕམ་མགོན་པོ་དགུང་ལོ་བརྒྱད་པའི་ཚད་གསེར་ཟངས་ལས་གྲུབ་
ཅིང་ལོངས་སྐུའི་ཆ་ལུགས་ཅན་དེ་བཞེངས་གྲུབ་རྗེས། ཆོས་རྒྱལ་ནམ་
མཁའ་བཟང་པོས་རྗེ་ཙོང་ཁ་བ་ཆེན་པོ་རབ་གནས་མཛད་དུ་གདན་འདྲེན་
ཞུ་པས་ན། རྗེ་རིན་པོ་ཆེ་རེ་ཞིག་ཁོམ་ལོང་མ་བྱུང་པས་ཕེབས་མ་ཐུབ་
པའི་སྐབས་དེར། ཆོས་རྒྱལ་ནམ་མཁའ་བཟང་པོར་ནད་ལྕི་མོ་ཞིག་ཕོག་
སྟེ་ཚེ་ལས་འདས་སོང་། ཡིན་ནའང་ཁོང་འཆི་ཁར་རབ་གནས་མཛད་མ་
ཐུབ་པ་དེ་ཡིད་ལ་བཅངས་སྟབས། རྣམ་ཤེས་འགྲོ་མ་ཐུབ་པར་དུག་སྦྲུལ་
ལྟ་ན་འཇིགས་སུ་རུངས་པ་ཞིག་ཏུ་སྐྱེས་ནས་འབྲས་སྤུངས་དགོན་གྱི་གཡས་
ཕྱོགས་ཀྱི་རི་ཁ་ནས་བྱམས་ཁང་ལ་གཟིགས་པ་ན། བྱམས་སྐུ་ལ་རྗེ་བདག་
ཉིད་ཆེན་པོས་རབ་གནས་མཛད་ཚར་བ་དེ་མཐོང་མ་ཐག དུག་སྦྲུལ་གྱི་རང་
གཟུགས་དེ་རང་ཤུགས་སུ་གྲོལ་ནས་རྣམ་ཤེས་དག་ཞིང་ལ་ཕེབས་སོང་། ཕྱིས་
སུ་སྐྱེ་བོ་ཀུན་གྱིས་བྱམས་པ་མཐོང་བ་རང་གྲོལ་ཞེས་མིང་འབྱོར་པ་ལགས་
ཞེས་གསུངས་སོ། །
འོ་ན་གཙོ་སྐུ་རྒྱལ་བ་བྱམས་པའི་གཟུངས་གཞུག་ཏུ་གེ་སར་རྒྱལ་པོའི་
296



སག་ཐག་འཁོར་གསུམ་ཡོད་ཅེས་པར་རྒྱུ་མཚན་ཅི་ཡོད་དྲིས་ན། ཁོང་
རྣམ་པར་ཡིད་རྟོན་ཆོག་པའི་རྒྱུ་མཚན་གསལ་བོ་ཞིག་བརྗོད་རྒྱུ་མེད་ན་
ཡང་ཕུར་ལྕོག་ངག་དབང་བྱམས་པའི་གསུང་རྩོམ《གྲྭ་ས་ཆེན་པོ་བཞི་དང་
རྒྱུད་པ་སྟོད་སྨད་ཆགས་ཚུལ་པད་དཀར་འཕྲེང་བ》ཞེས་པ་ལས་འདི་ལྟར་
བཀོད་འདུག བྱམས་ཁང་རྙིང་པར། རྒྱལ་བ་ཙོང་ཁ་པ་ཆེན་པོ་ལྗགས་
བཀོད་གནང་བ་ལྟར། སྣེའུ་རྫོང་ནས་བཞེངས་པའི་རྒྱལ་བ་མ་ཕམ་པ་
དགུང་ལོ་བརྒྱད་པའི་ཚད་རྒྱུ་གསེར་ཟངས་ལས་གྲུབ་པ་ལོངས་སྐུའི་ཆ་
ལུགས་ཅན། དེའི་ནང་རྟེན་དུ་སངས་རྒྱས་ཀྱི་འཕེལ་གདུང་ཆེ་བ་བྱ་སྒོང་
ནས་ཆུང་བ་ཡུངས་འབྲུ་ཙམ་གྱི་བར་མ་ག་དྷའི་བྲེ་ཆེན་གང་། གེ་སར་
རྒྱལ་པོའི་འཁོར་གསུམ་སག་ཐག རྗེ་བཙུན་ཙོང་ཁ་པ་ཆེན་པོའི་ན་བཟའ་
ཆ་ཚང་། འཕགས་པ་ཐོག་མེད་ཀྱི་སྐུ་ཆོས། རྣམ་སྲས་མདུང་དམར་ཅན་
གྱི་མདུང་། གཟུངས་ཆེ་སྡེ་ལྔ་ལ་སོགས་པ་གསེར་སྦྱང་བཙོ་མས་བྲིས་པ་
སོགས། ཆོས་སྐུའི་རིང་བསྲེལ་མང་དུ་བཞུགས་པ་སྲིད་ཞིའི་དགེ་ལེགས་ཀྱི་
དངོས་པོ་ཐམས་ཅད་གཅིག་ཏུ་སྤུངས་པ་འདི་ལ། རྗེ་བདག་ཉིད་ཆེན་པོས་
རབ་གནས་མཛད་ཅེས་བཀོད་འདུག་པ་ལས། བྱམས་སྐུའི་གཟུངས་གཞུག་
ཏུ་གེ་སར་གྱི་འཁོར་གསུམ་སག་ཐག་ཡོད་ཅེས་པ་ངག་རྒྱུན་ཙམ་མིན་པར་
མཁས་པའི་གསུང་བཤད་ཀྱང་ཡོད་པར་བརྟེན། ངེད་ཅག་ཞིབ་འཇུག་པ་
རྣམས་ཀྱིས་ཡིད་རྟོན་ཆོག་པ་ཞིག་རེད། །
ད་ལྟ་འཇར་མན་ན་བཞུགས་པའི་མཁས་དབང་པད་མ་ཚེ་རིང་
ལགས་ཀྱིས་ཀྱང་། གེ་སར་རྒྱལ་པོའི་འཁོར་གསུམ་སག་ཐག་སོགས། །སྲིད་
ཞིའི་དཔལ་འབྱོར་དངོས་པོ་ཡོད་དོ་ཅོག །ཐམས་ཅད་གཅིག་ཏུ་སྤུངས་པའི་
མ་ཕམ་པར། །བདག་ཉིད་ཆེན་པོ་ཀུན་མཁྱེན་ཙོང་ཁ་བས། །རབ་གནས་
297



མཛད་སྐབས་ལྷ་ཡི་མེ་ཏོག་ཆར། །ཞེས་གསུངས་ཡོད་པས་ཀྱང་བྱམས་པ་
མཐོང་བ་རང་གྲོལ་གྱི་གཟུངས་གཞུག་ཏུ་གེ་སར་གྱི་རྟེན་ཡོད་པ་སྔར་ལས་
བདེན་དཔང་གསལ་བོར་ཐུབ་བོ། །
སྤྱིར་ལོ་རྒྱུས་ཀྱི་ཆུ་རྒྱུན་རིང་ཞིང་ཆོས་ལུགས་རིག་གནས་ཀྱི་གཏིང་
ཟབ་པའི་དགོན་སྡེ་འདིའི་ལོ་རྒྱུས་ཁྱོན་ཡོངས་སུ་རྒྱུས་ལོན་གསལ་བོ་ཞིག་
བྱེད་ན། ཆུ་ཚོད་འགའ་དང་ཉིན་གཅིག་གཉིས་ཀྱིས་རྒྱུས་ལོན་མཐའ་འཁྱོལ་
བ་ཞིག་ཡོང་ཐབས་མེད་པས་ན། ད་དུང་དགོན་པ་འདིར་གེ་སར་རྒྱལ་པོ་
དང་འབྲེལ་བའི་རྟེན་དང་གཏམ་རྒྱུད་རེ་ཡོད་འདོད་ཀྱང་ཆུ་ཚོད་ཀྱི་དབང་
གིས་རྟོག་དཔྱོད་བྱེད་མ་ཐུབ། ཕྱིས་སུ་གོ་སྐབས་བཙལ་ནས་སླར་ཡང་
དགོན་སྡེ་འདིར་མཇལ་རྒྱུའི་རེ་བ་ཟློག་མེད་མཆིས་སོ། །
གཉིས། ཡུལ་ཤུལ་རྟ་རྣ་དགོན་པའི་གི་སར་གྱི་ཤུལ་རྟེན།
དེ་ཡང་ཡུལ་ཤུལ་བོད་རིགས་རང་སྐྱོང་ཁུལ་ནང་ཆེན་རྫོང་གི་ནང་
རོལ། རྫ་ཆུ་རིང་མོ་ལྷུང་ལྷུང་དུ་འབབ་པའི་གཡས་འགྲམ། རི་རབ་དངུལ་
གྱི་མཆོད་རྟེན་བཞེངས་འདྲའི་ཕང་བ་རུ། མཚན་སྙན་གྱི་དུང་སྒྲ་འཛམ་
གླིང་ཡོངས་ལ་གྲགས་པའི་ཡེལ་པ་བཀའ་བརྒྱུད་པའི་རིང་ལུགས་འཛིན་པའི་
དགོན་པ་ཞིག་མངོན་པར་ཆགས་འདུག མི་ཚོས་དགོན་པ་དེ་མཐོང་བ་ཙམ་
གྱིས་འདི་ནི་སྐྱེས་མཆོག་ནོར་བུ་དགྲ་འདུལ་གྱི་དགོན་པ་ཡིན་ཞེས་བརྗོད་
པའི་གཏམ་བཟང་གནའ་ནས་ད་ལྟའི་བར་དུ་ཉམས་མ་མྱོང་། དགོན་པ་
དེའི་ནང་དུ་འཛམ་གླིང་གེ་སར་རྒྱལ་པོའི་གོ་ཁྲབ་དང་མདའ་མདུང་གྲི་
གསུམ། ཁྲོ་ཐུང་གི་རལ་གྲི། འབྲུག་མོའི་དུང་གི་སྐེད་ཆིངས་སོགས་ཡོད་
2.j8



པར་མ་ཟད། གླིང་གི་དཔའ་རྟུལ་ཐམས་ཅད་ཀྱི་འབག་སྐུའང་བཞེངས་
འདུག་པ་ད་ལྟ་ལོ་བཞི་བཅུ་ཡན་ལ་བསླེབས་པའི་ས་དེའི་སྐྱེ་བོ་སུས་ཀྱང་
གསལ་བོར་མཐོང་མྱོང་། གླིང་གེ་སར་རྒྱལ་པོའི་དགོན་པ་དེ་ནི་ནང་ཆེན་
རྫོང་གི་དགོན་པ་ཆེ་ཆུང་གྱ་བཞི་ལས་ལོ་རྒྱུས་ཀྱི་ཆུ་རྒྱུན་ཆེས་རིང་བའི་
དགོན་པ་མིང་གྲགས་ཅན་ཞིག་ཡིན་ལ། ལོ་འཁོར་བརྒྱད་བརྒྱ་བཅུ་དགུའི་
ལོ་རྒྱུས་ཡོད་པ་ལགས། དགོན་པ་དེ་ཆེས་དར་བའི་སྐབས་སུ་དགེ་འདུན་
པ་སུམ་བརྒྱར་བུད་མྱོང་བ་དང་བློ་མ་བདུན་ཡོད་སྐད། 《རྟ་རྣ་ཐེག་མཆོག་
ནོར་བུ་ཆོས་གླིང་གི་ལོ་རྒྱུས》ལས། རྟ་རྣ་དགོན་དུ་བཞུགས་སུ་གསོལ་བའི་
ནང་རྟེན་ནི། གླིང་རྗེ་གེ་སར་གྱི་ཐུགས་དམ་གསེར་འབུམ་པོད་བཅུ་གཉིས་
ལ་གླགས་ཤིང་ཨ་དཀར་དྲི་བཟང་གི་སྤོས་ངད་འཐུལ་བ། རྒྱ་ཚའི་འབུམ་
ཡག་མ་ཞེས་གོས་བཟང་སེར་པའི་ཐུམ་ལྡན་པོད་དྲུག་ཅུ། གླིང་གི་བླ་མ་
སུམ་ཅུ། ཕུ་ནུ་སུམ་ཅུ། མ་སྲུ་སུམ་ཅུ། ཨ་ཐིག་སུམ་ཅུ། བུ་མོ་སུམ་
ཅུ་བཅས་པའི་མི་རེའི་འབུམ་ཆ་རེ། གླིང་གི་འབུམ་ཆ་དེ་རྣམས་ལ་རང་
རང་གི་དཀར་ཆག་དང་དཔའ་རྟུལ་སོ་སོའི་སྐུ་གཟུགས་གསལ་བོར་བྲིས་
ཡོད། དངོས་ཆས་ལ་སེང་ཆེན་གྱི་ཁྲབ་ནག་ཟིལ་བ་ཐོག་རྡུག དབུ་རྨོག་
རྒྱལ་བའི་ཐོད་དཀར། ཕུབ་མོ་སྦ་དམར་ལེབ་ཆེན། ཞབས་ཆགས་པད་
མ་རང་བྱོན། དགྲ་ལྷའི་ཚེ་གོས་སྨུག་པོ། མདུང་མོ་ཁམས་གསུམ་དགྲ་
འདུལ། གཞུ་མོ་ར་རྒོད་འཁྱིལ་བ། རལ་གྲི་བཏབ་པ་ལན་མེད། སྐེད་
ལ་འཇམ་དབྱངས་དང་རྩ་བར་གེ་སར་མི་རྟ་གཉིས་ཀྱི་སྐུ་བརྙན་ཅན། སྐུ་
འཆིང་རྡོ་རྗེའི་ཕྲེང་བ། ཕྱིང་ཞྭ་ཟླ་བའི་མདངས་ཅན། མདའ་རབས་བཅུ་
གསུམ། རྡོ་ལྷམ་དམར་སུག རྒོ་ཕོའི་ལྕོག་ཞུ། བེའུ་རྩག་མཐའ་གྱོང༌།
འབྲུག་མོའི་དུང་སྐྱེད། གླིང་ཆོས་འཕེན་དང་ཆོས་ལ་འཕེན་གྱི་ཕ་རལ་
299



གསེར་རིང་དངུལ་རིང་། ཁྲོ་ཐུང་གི་རལ་གྲི་དགྱེ་ལ་དགུ་དང་སྲིན་གྱི་ཉ་
ཟོར་འགུག་མོ། རྒྱ་ཚའི་ཡ་ཟི་དཀར་ཕྲན། འདན་མོའི་འཇང་པ་ཡུ་དམར།
པ་ལའི་མཚོན་ལེབ་ཆེན་སོགས་དཔའ་རྟུལ་སུམ་ཅུའི་ཕྱག་རལ་དང་། ཁྱབ་
རྨོག་མདའ་དང་གཞུ་དོང་སོགས་སྐུ་ཆས་ཚང་བ་ཞེས་གསལ་ཀྱང་དག་ལ་
འཁྲུལ་བ་མེད་པ་མང་པོ་བཀོད་ཡོད། ཡིན་ན་ཡང་། ཕྱིས་སུ་དགོན་པ་
དེ་ཀྱག་ཀྱོག་གི་བགྲོད་ལམ་མང་པོ་བརྒྱུད་པས་གེ་སར་རིན་པོ་ཆེ་དང་
དཔའ་རྟུལ་རྣམས་ཀྱི་རྟེན་འགངས་ཆེན་གྱི་རིགས་ལ་གནོད་སྐྱོན་ཚབས་ཆེན་
བྱུང་སྟེ་གོང་དུ་བགྲང་པའི་ནང་རྟེན་འགངས་ཆེན་དེ་དག་ཕལ་ཆེར་རྨེག་
མེད་དུ་བཟོས། དེ་ཡང་ཏང་གི་སྐབས་བཅུ་གཅིག་པའི་ཚང་འཛོམས་གྲོས་
ཚོགས་ཐེངས་གསུམ་པ་ནས་བཟུང་ཉམས་པ་སླར་གསོ་མཛད་དེ་སྔར་བཞིན་
གསེར་འོད་ལམ་ལམ་གྱི་གཟི་མདངས་ལྟ་ན་སྡུག་པ་འཕྲོས་ཤིང༌། ཉིན་རེར་
རྒྱང་རིང་གི་སི་ཁྲོན་དང་ཡུན་ནན་ཞིང་ཆེན༔ ཁོར་ཡུག་ཏུ་གནས་པའི་བོད་
ལྗོངས། མཚོ་སྔོན་ལ་སོགས་པའི་དད་ལྡན་མང་ཚོགས་ཁྲི་འབུམ་དུ་མ་སྟོན་
སྤྲིན་འདུ་འགོད་རྒྱུ་བ་ཇི་བཞིན་སྐོར་སྐོར་བྱས་ནས་ལྟ་སྐོར་ཕྱག་མཇལ་དུ་
འགྲོ་འོང་བྱེད་བཞིན་མཆིས། གེ་སར་རྒྱལ་པོའི་དགོན་པ་དེ་ཡུལ་ལྗོངས་
རྣམ་པར་མཛེས་པའི་རི་བོ་རྟའི་རྣ་འབྱོག་གི་དབྱིབས་དང་མཚུངས་པ་ཞིག་
གི་སྐེད་ན་ལྷུན་ཞིང་སྡུག་པའི་ངང་དུ་ཆགས་འདུག་ལ། དེའི་རྐྱེན་གྱིས་མི་
རྣམས་ཀྱིས་རྟ་རྣ་དགོན་པ་ཞེས་ཀྱང་འབོད། དགོན་པ་དེའི་མདུན་ན་
དགུང་གི་དགུ་ཚིགས་ནོར་འཛིན་དཔལ་མོའི་ལུས་རྒྱན་དུ་གནང་བ་ལྟ་བུའི་
བསིལ་ཞིང་དྭངས་པའི་ཆུ་བོ་གཡས་སུ་འབབ་པ་དང་། ཁོར་ཡུག་ཀུན་ཏུ་
བུམ་པའི་དབྱིབས་དང་འདྲ་བའི་ས་འཛིན་ཁྲི་སྟོང་མང་པོས་སྟོད་ལ་སྤྲིན་
དཀར་གྱི་ན་བཟའ་མནབས་ཏེ་གསལ་ལེར་མངོན་ཞིང་། དྲི་བཟང་བསུང་
3){)



ཞིམ་ཐུལ་བའི་ལྷ་ཤིང་ཤུག་པ་དང་གསོམ་དཀར་ལ་སོགས་པའི་ལྗོན་ཤིང་སྣ་
ཚོགས་ཀྱིས་འཛིན་མའི་ལྗོངས་ཀུན་རྣམ་པར་བརྒྱན་འདུག ཡིད་དུ་འོང་བའི་
བྱ་དང་བྱེའུ་སྣ་ཚོགས་པ་མང་པོས་ངལ་བ་མེད་པར་ཕན་ཚུན་གྱི་མཛེས་
པའི་ཉམས་འགྱུར་གྱི་གར་སྟབས་བསྒྱུར་ཏེ་རེ་ཞིག་དགུང་སྔོན་དབྱིངས་སུ་
འཕུར་ལྡིང་བྱེད་ལ། རེ་ཞིག་དོག་མོ་ས་རུ་གཤོག་རྩེད་ཀྱིས་མཛེས་རིས་ཕབ་
པ་ཇི་བཞིན་འཕུར་སྐྱོད་ཀྱི་རྩེ་དགར་དབང་མེད་དུ་རོལ་བཞིན་མཆིས་ལ།
ངོ་མ་མཛེས་སྡུག་མཆོག་ཏུ་གྱུར་པའི་ལྷ་ཡུལ་ཁམས་དང་ཁྱད་པར་མ་མཆིས་
པས་བདག་གི་བློ་མིག་ཀྱང་རེ་ཞིག་འཕྲུལ་བའི་དྲ་བརྒྱར་ཚུད་པ་དང་
མཚུངས་སོ། །ས་དེ་གའི་དགེ་འདུན་པ་རྒན་པ་རྣམ་པས་གསུང་པ་ལྟར་ན་གེ་
སར་རྒྱལ་པོའི་དགོན་པ་དེ་ནི་སྤྱི་ལོ་188ལོར་མིང་གྲགས་ཅན་གྱི་འགྲོ་མགོན་
ཕག་གྲུའི་ཐུགས་སྲས་སངས་རྒྱས་ཡེལ་བ་ཡེ་ཤེས་བརྩེགས་ཀྱིས་འཛམ་གླིང་
གེ་སར་རྒྱལ་པོ་དང་ཁོང་གི་དཔའ་རྟུལ་སུམ་ཅུས་མ་རུངས་ཕྱོགས་བཞིའི་
དགྲ་བཞི་ཐལ་བའི་རྡུལ་དུ་བརླགས་ཏེ་ཁམས་གསུམ་བདེ་ལ་བཀོད་པའི་
རླབས་ཆེན་གྱི་མཛད་རྗེས་ནམ་ཡང་བརྗེད་ཐབས་མེད་པའི་དྲན་རྟེན་གྱི་
ཆེད་དུ་གསར་བཞེངས་མཛད་པ་ལགས་ཞེས་གསུངས་ཀྱང་སངས་རྒྱས་ཆོས་
ལུགས་ཀྱི་ལྟ་བ་དང་མི་མཐུན་པའི་རྒན་པ་ལ་ལས་བཤད་པ་ལྟར་ན།
དགོན་དེ་ཐོག་མར་འདེབས་པའི་སྐབས་སུ་བོན་པོའི་ལྟ་བ་འཛིན་པའི་
དགོན་པ་ཞིག་ཡིན་མོད། ཡིན་ན་ཡང་ཕྱིས་སུ་དུས་དང་སྤྱི་ཚོགས་ཀྱི་འགྱུར་
ལྡོག་གི་དབང་གིས་བཀའ་བརྒྱུད་པའི་དགོན་ལག་ཆེན་པོ་ཞིག་ཏུ་གྱུར་ཏེ།
རིམ་གྱིས་རྒྱ་བསྐྱེད་དེ་གླིང་གེ་སར་རྒྱལ་པོའི་དགོན་པའི་མིང་ཐོགས་པ་ཡིན་
ཟེར། གང་ལྟར་ཡིན་ཀྱང་ཡེལ་པ་བཀའ་བརྒྱུད་པའི་ལོ་རྒྱུས་ལས་གསུང་པ་
ལྟར་ན། ཡེལ་པ་ཡེ་ཤེས་བརྩེགས་པ་ནི་ཡབ་སྒོམ་པ་ཨ་འབར་དང་ཡུམ་
301



གོང་བ་བཟའ་བཙུན་མ་སྒྲོན་ཡང་ལྕམ་གྱི་སྲས་སུ་རབ་བྱུང་གཉིས་པའི་ཤིང་
སྟག (སྤྱི་ལོ1134） ལོར་སྐུ་འཁྲུངས། དཔལ་རྒ་ལོར་མཇལ་ཅིང་ཆོས་
གསན། མཁན་པོ་འབྲོམ་དང༌། སློབ་དཔོན་མལ་ཇོ་སྟོན་པ་ལས་རབ་
བྱུང་དང་བསྙེན་རྫོགས་འདུལ་བ་རྣམས་ཞུས། དབུས་སུ་བྱོན་ནས་ཕ་པ་
ལས་དབུ་མ་སོགས་དང་བཀའ་གདམས་གསན། རྔོག་ལས་རྔོག་བརྒྱུད་
མན་ངག་རྫོགས་པར་ཞུས། ཕག་གྲུར་བྱོན་ཏེ། འགྲོ་མགོན་རིན་པོ་ཆེའི་
དྲུང་དུ་ལོ་བདུན་བཞུགས་ཤིང་དབང་ཁྲིད་གདམས་པ་ཡོངས་རྫོགས་ཞུས་
པས་རྟོགས་པ་ནམ་མཁའ་དང་མཉམ། ཁོང་རིན་པོ་ཆེ་ཁམས་སུ་བྱོན་ནས་
ལྕགས་ཡོས(སྤྱི་ལོ1171）ལོར་ཡེལ་ཕུག་དགོན་པ་བཏབ། དགུང་ལོ་བཅོ་
བརྒྱད་རིང་ལ་ཡེལ་ཕུག་གི་ཚོགས་པ་བསྐྱངས། དེ་ནས་ས་སྤྲེལ(སྤྱི་ལོ1188）
ལོར་བྱང་རྟ་རྣ་དགོན་པ་དང༌། ཆུ་བྱི་ལོར་འཇང་དགོན་པ་བཏབ། དེ་
ལྟར་གདན་ས་གསུམ་དུ་བརྟེན་གཞི་རྟེན་དང་བཅས་པ་བསྐྲུན་ཅིང་དགེ་
འདུན་གྱི་སྡེ་རབ་ཏུ་རྒྱས་པར་མཛད་དེ། ལྕི་ཟླ་རུ་གསུམ་མུན་པའི་སྨག་ལ་
སངས་རྒྱས་ཀྱི་བསྟན་པ་ཉི་མ་ཤར་བ་ལྟར་མཛད། མཐར་དགུང་གྲངས་རེ་
གཅིག་པ་ཤིང་སྟག་ལོར་གཤེགས། ཅེས་བཀོད་ཡོད་པ་ལས་དགོན་པ་འདི་
ཡེལ་པ་བཀའ་བརྒྱུད་ཡིན་པ་དང་ཕྱག་འདེབས་པ་པོ་ཡང་ཡེལ་པ་ཡེ་ཤེས་
བརྩེགས་པ་ཁོང་ཚང་ཡིན་པ་གསལ་བོར་ཤེས་ཐུབ་བོ། །དགོན་པ་དེ་རུ་བོད་
ཀྱི་ཕུལ་བྱུང་བཟོ་རྩལ་ལས་ཐོན་པའི་གཙུག་ལག་ཁང་མཆོག་ཏུ་གྱུར་པ་མང་
པོ་ལྷང་ངེར་མངོན་འདུག་ལ། རྟེན་འགངས་ཆེན་གྱི་དབྱིབས་ལེགས་མཆོད་
རྟེན་སྣ་མང་ཡང་གོ་རིམ་ལྡན་པའི་ངང་སྔ་གཞུག་ཏུ་བཞེངས་ཡོད་པར་མ་
ཟད། དགོན་པའི་གཡས་གཡོན་དུ་གྲྭ་པའི་གྲྭ་ཤག་གྲངས་མང་པ་ཡང་
རིམ་པ་ལྡན་པའི་ངང་ཆགས་འདུག་ཅིང་འདུ་ཁང་ཆེན་མོ་དང་བཅས་པའི་
H
IIf
302



གྱང་ངོས་སུ་མིག་དབང་འཕྲོག་པའི་ལྷ་དང་ལྷ་ཡུལ་ཁམས། མི་དང་མི་མ་
ཡིན། དམྱལ་བ་དང་དུད་འགྲོ་ལ་སོགས་ཀྱི་ལྡེབས་རིས་རྣམ་པ་སྣ་ཚོགས་
བྲིས་འདུས། གཞན་ཡང་གཙུག་ལག་ཁང་གི་ནང་རྟེན་ལ་ད་དུང་སྒྲ་ཚད་
མ། ནང་དོན་རིག་པ། གསོ་བ་རིག་པ་བཅས་བཅུ་ཕྲག་རིག་གནས་ཀྱི་
གླེགས་བམ་ཁྲི་ཕྲག་མང་པོ་རིམ་པ་བཞིན་བརྩེགས་ཡོད་པ་དེ་ནི་བློ་བརྒྱ་
སྤྲུལ་ཀྱང་དཔོག་དཀའ་ལ་མིག་བརྒྱུས་བལྟས་ཀྱང་མཐའ་མེད་པའི་རིན་ཆེན་
གསེར་གྱི་རི་རབ་ཅིག་དང་མཚུངས་སོ། །དགོན་པ་དེའི་ཚེས་ཆེ་བའི་འདུ་
ཁང་ཆེན་མོ་ནི་རིམ་པ་གསུམ་ལྡན་གྱི་ཐོག་ཁང་ཞིག་ཡིན་ལ། གཙུག་ལག་
ཁངགྲངས་མང་ལས་ཆེས་བརྗིད་ཉམས་ལྡན་པའི་གཙུག་ལག་ཁང་ཞིག་ཀྱང་
ཡིན། འདུ་ཁང་ཆེན་མོའི་མཐོ་ཚད་ལ་སྨིས་ཉི་ཤུ་ལྷག་ཡོད་པ་དང་རྩིག་
པའི་མཐུག་ཚད་ལ་སྨིས་གཉིས་ཡོད། འདུ་ཁང་ཆེན་མོ་དེའི་ནང་དུ་སོང་སྟེ་
ཞིབ་ཏུ་བརྩིས་ན་ལྷ་སྐུ་སྣ་ཚོགས་དང་རྨ་འབྲུག་སྟག་སེང་སོགས་ཚོན་ལྡན་
རི་མོས་བརྒྱན་པའི་རྒྱ་གར་གྱི་ཙན་དན་སྡོང་བོའི་ཀ་ཆེན་བརྒྱ་ཕྲག་དངོས་སུ་
མཐོང་ཐུབ། དགོན་པ་དེའི་དགེ་འདུན་པ་ཚོས་བཤད་པ་ལྟར་ན་འདུ་ཁང་
ནང་དུ་གྲྭ་པ་ལྔ་བརྒྱ་མཉམ་གཅིག་ཏུ་ཚོགས་ཐུབ་ཟེར། ཆོས་སྡེ་ཆེན་པོ་
དེའི་རྔ་ཁང་དུ་སྲིད་གསུམ་རྩེ་རུ་གོ་ཐུབ་པའི་གསེར་རྔ་ཆེན་པོ་ཞིག་ཡོད་
པར་གྲགས་ཤིང༌། རྔ་བོ་ཆེ་དེ་ནི་གེ་སར་རྒྱལ་པོས་དངོས་སུ་བཀོལ་མྱངས་
ཤིང་དགོན་པའི་རྟེན་གཙོ་བོ་ཡིན་པར་བཤད་པ་དང་། ཕྱིས་སུ་རྒྱལ་དབང་
སྐུ་ཕྲེང་བཅུ་གསུམ་པས་རྔ་བོ་ཆེ་དེ་རིན་ཐང་ཤིན་ཏུ་ཆེ་བར་གསུངས་པས་
ན། དགོན་པས་ཁོང་ཚང་ལ་ཕུལ་བ་ཡིན་ཟེར། ད་དུང་དགོན་སྡེ་དེའི་
དཔེ་མཛོད་ཁང་དུ་གསེར་ཆུ་ལས་བྲིས་པའི《འཕགས་པ་བརྒྱད་སྟོང་བ》
ཞིག་ཉར་ཚགས་བྱས་ཡོད་ལ། རྒན་པ་ཚོས་བཤད་པ་ལྟར་ན། གེ་སར་
303



རྒྱལ་པོའི་ཡབ་སེང་བློན་སྐུ་གཤེགས་རྗེས་གཤིན་པོའི་འདས་མཆོད་དུ་ཡིག་
མཁན་གདན་འདྲེན་ཞུས་ནས་ཆོས་དཔེ་དེ་བྲིས་ཚར་རྗེས་དགོན་པ་འདིར་
ཕུལ་བ་ཡིན་པར་གསུངས། ཁོ་བོས་ཀྱང་ལོར་པེ་ཅིན་དུ་གེ་སར་བྱ་བའི་
གྲུབ་འབྲས་འགྲེམས་སྟོན་བགྱིད་པའི་སྐབས་སུ་ཡུལ་ཤུལ་ཁུལ་གྱི་སྒྲུང་པ་
འཇམ་དབྱངས་ཚུལ་ཁྲིམས་ལགས་ཀྱིས་ཁྱེར་ཡོང་བའི《འཕགས་པ་བརྒྱུད་
སྟོང་བ》དངོས་སུ་མཐོང་མྱོང་། དགོན་སྡེ་དེའི་གཡས་ཕྱོགས་ཀྱི་རི་རབ་
མཐོན་པོའི་སྐེད་ན་གླིང་གི་དཔའ་རྟུལ་སུམ་ཅུའི་གདུང་འབུམ་མཆོད་རྟེན་
སུམ་ཅུ་ཡོད་ཅིང་། ཁྱད་པར་དུ་མ་བཞི་དཔོན་པོ་ཁྲོ་ཐུང་གི་གདུང་འབུམ་
མཆོད་རྟེན་ནི་ཀུན་ལས་ཆེ་ཞིང་ཁེར་རྐྱང་དུ་བཞེངས་འདུག 《རྟ་རྣ་ཐེག་
མཆོག་ནོར་བུ་གླིང་གི་ལོ་རྒྱུས》ལས་འདི་ལྟར་བཀོད་འདུག རླངས་སྟོན་
འདས་རྗེས་རླངས་ཀྱི་གདུང་རྒྱུད་རིམ་བྱོན་དང་གླིང་གི་དཔོན་རྒྱུད་རྣམས་
ཀྱིས་ལུགས་གཉིས་ཀྱི་སྲོལ་སྔར་ལྟར་རྒྱུན་བསྐྱངས་། དེ་ནས་གླིང་རྗེ་གེ་སར་
གྱིས་གཙོས་དཔའ་རྟུལ་རྣམས་འགྲོ་དོན་གྱི་གདུལ་བྱ་རྫོགས་ནས་རིམ་བཞིན་
སྐུ་འདས་རྗེས་སུ་དགོངས་རྫོགས་ལ་ལྷ་གཟིགས་རླངས་གྱིས་བདག་ཏུ་བཟུང་
བའི་རྟ་རྣ་དགོན་དུ་མཆོད་རྟེན་བཞེངས་པར་མངོན་ལ། དེ་ཡང་རླངས་
སྟོན་འདས་ནས་ལོ་སུམ་ཅུའི་སྟོད་ཙམ་དང་གླིང་རྗེ་གེ་སར་འདས་རྗེས་སུ་
བཞེངས་པ་ནི་ད་ལྟའི་ཀྲུང་གོ་སྤྱི་ཚོགས་ཚན་རིག་ཁང་གི་ཞིབ་འཇུག་པ་ཚོས་
དེང་རབས་འཕྲུལ་ཆས་ཀྱིས་རབ་བྱུང་བཅུ་བདུན་པའི་ལྕགས་འབྲུག་སྟེ་སྤྱི་
ལོ2000ལོར་བལྟས་པས་ལོ1057ནས917བར་གྱི་ལོ་རྒྱུས་ཡོད་པར་བཤད་པས་
དེ་ལྟར་ན་བོད་རབ་བྱུང་གཉིས་པའི་ཤིང་ལུག་གི (1115） སྔོན་ལ་བཞེངས་
པ་བཤད་ཐུབ་བོ། །འོ་ན་མཆོད་རྟེན་འདི་རྣམས་ངེས་པར་དུ་གླིང་གི་གདུང་
འབུམ་ཡིན་ཚེ་དགོན་གྱི་གཙུག་ལག་ཁང་དུ་མི་བཞེངས་པར་རི་རྩེར་
30



བཞེངས་པ་དང་མ་ཟད་རྒྱུ་ཡང་གསེར་དངུལ་སོགས་རིན་པོ་ཆེའི་རིགས་
ཀྱིས་མི་བཞེངས་པར་ས་རྡོ་ཕལ་བ་ཞིག་གིས་བཞེངས་པ་ལ་དགོས་བ་ཅི་
ཡོད་ཞེ་ན། བཤད་པར་བྱ་སྟེ། དེ་ལ་གོང་དུ་སོང་བ་ལྟར་རབ་བྱུང་གཉིས་
པའི་དཀྱིལ་ཙམ་ལ་བཞེངས་པ་ཡིན་ལ་དེ་ནི་བོད་ཆེན་པོ་སིལ་བུར་འཐོར་
ནས་འགྲོ་མགོན་ཆོས་འཕགས་ཀྱིས་བོད་ཁམས་གཅིག་བསྒྱུར་མ་བྱས་པའི་ལོ་
བརྒྱ་ཕྲག་གི་སྔོན་ལ་ཡིན་པས། དུས་སྐབས་དེར་དགོན་པ་དང་ཡུལ་གྲུ་
ཕལ་ཆེར་ཉམས་སུ་གྱུར་པའི་དུས་སྐབས་ཅན་རྩུབ་འགྱུར་ཡིན་ལ། གླིང་རྗེ་
དང་དཔའ་རྟུལ་རྣམས་ཀྱི་གདུང་རྟེན་ཁྱད་མཚར་ཅན་ཞིག་བཞེངས་ན་
གཞན་གྱིས་བཤིགས་དོགས་དང་གཞན་ལ་ཤོར་དོགས་ཀྱིས་སྐྱེ་བོ་ཕལ་བ་
འགྲིམ་འགྲུལ་མི་ནུས་པའི་དབེན་རིའི་རྩེ་ལ་བཞེངས་པ་ཡིན་ཞེས་བརྗོད་ན་
ཡང་ཅིའི་ཕྱིར་མི་ཆོག་སྙམ། གཞན་ཡང་རྒྱུ་གསེར་དངུལ་ལས་མ་བྱས་པར་
ས་རྡོ་ཞིག་གིས་བྱས་པ་ལྟར་སྣང་ཡང་། དོན་ལ་མཆོད་རྟེན་ཡོད་སའི་ཉེ་
སྐོར་ལྟ་ཅི་མཐོང་ཐོས་ཀྱི་ས་ཕྱོགས་གང་ལ་ཡང་འདི་ལྟ་བུའི་ས་རྡོ་ཁྱུད་
མཚར་ཅན་ཞིག་རྙེད་རྒྱུ་མེད་པ་ལྟ་བུ་ཡིན་པ་ནི་ད་ལྟའི་གནའ་རྫས་བརྟག་
དཔྱད་བྱེད་པའི་ཚན་རིག་པ་ཞེས་ཀུན་གྱིས་ཚད་མར་འཛིན་པ་རྣམས་ཀྱིས་
ཀྱང་ངོ་མཚར་བའི་གནས་སུ་གྱུར་པ་ལས་འདི་ལྟ་བུ་རེད་ཅེས་ཁ་ཚོན་མ་
ཆོད་པའི་ཕྱིར་གདུང་འབུམ་འདི་རྣམས་ནི་མི་མ་ཡིན་པ་དང་བླ་མ་གྲུབ་ཐོབ་
པའི་སྐྱེས་བུ་རྣམས་ཀྱིས་རྫུ་འཕྲུལ་གྱིས་བཞེངས་པ་ཡིན་ཞེས་ཁ་ཚོན་བཅད་
ན་ཡང་སྒྲོ་འདོགས་མ་ཡིན་པར་སེམས་སོ། །མདོར་ན་དུས་ཚིགས་སོགས་
གང་ལ་དཔྱད་ཀྱང་རླངས་སྟོན་འདས་རྗེས་དེའི་སྲས་གཉན་ཐོག་ཨ་ཁྲོམ་གྱི་
དུས་སུ་དང་ཡང་ན་སྲས་དགྲ་ལྷ་རྩེ་རྒྱལ་གྱི་སྲས་ཨ་གཉེན་རྒྱལ་བ་སྐྱབས་ཀྱི་
དུས་སུ་གླིང་གི་དཔའ་རྟུལ་རྣམས་འདས་པའི་དགོངས་རྫོགས་ལ་མཆོད་
305



གནས་ཀྱི་དགོན་གཞིར་གདུང་འབུམ་བཞེངས་པ་བདེན་དོན་འཁྲུལ་མེད་དུ་
གཏན་ལ་འབེབས་ནུས་པ་ཡིན་ནོ། །ཞེས་བཀོད་འདུག་པར་བརྟགས་ན་
མཆོད་རྟེན་ནམ་གདུང་འབུམ་དེ་དག་གི་བཟོ་སྐྲུན་ལོ་ཚིགས་ནི་བགྲང་བྱ་
སྟོང་གཅིག་ཡས་མས་ཡིན་པར་སྡོམ་ཚིག་བཞག་ཆོག་ལ། ལོ་ཚིགས་དེ་ནི་
གེ་སར་རྒྱལ་པོ་སྐུ་འཁྲུངས་པའི་དུས་སྐབས་དང་ཕལ་ཆེར་ཐོ་ཐུག སྤྱིར་ད་
ལྟའི་རྟ་རྣ་རི་བོར་བཞུགས་པའི་གླིང་གི་གདུང་འབུམ་རྣམས་ལས་གླིང་གི་ཆེ་
རྒྱུད་འབྲིང་རྒྱུད་ཆུང་རྒྱུད་གསུམ་གྱི་དཔའ་རྟུལ་རྣམས་ཀྱི་གདུང་འབུམ་ཆ་
ཚང་ཡོད་ཅིང་། གདུང་འབུམ་ཞེས་པའི་གོ་དོན་ཡང་གང་ཟག་དེའི་གདུང་
རུས་དང་གདུང་ཐལ་སོགས་ནང་རྟེན་བྱས་པའི་མཆོད་རྟེན་ཞིག་ཡིན་དགོས་
པས། སྐྱེས་བུ་གང་དང་གང་མ་འདས་ན་གདུང་འབུམ་བཞེངས་ཚུལ་མེད་
པའི་ཕྱིར། གླིང་རྗེ་འཁོར་བཅས་ཀྱི་གདུང་འབུམ་མཆོད་རྟེན་བཞེངས་
མཁན་དང་རྗེས་ཀྱི་བྱ་བ་སྒྲུབ་མཁན་ཡང་སྲས་དགྲ་ལྷ་རྩེ་རྒྱལ་གྱི་སྲས་ཨ་
གཉེན་རྒྱལ་བ་སྐྱབས་ཡིན་ཞེས་པ་ཡང་དོན་ལ་མཐུན་པ་ཞིག་རེད། ཡིན་
ནའང་གེ་སར་རྒྱལ་པོ་དང་དཔའ་རྟུལ་སུམ་ཅུ་ཐམས་ཅད་སྐུ་འཁྲུངས་པའི་
ལོ་ཚིགས་དང་འདས་པའི་ལོ་ཚིགས་ས་ཁུལ་བཅས་མི་གཅིག་པས། མཐའ་
གཅིག་གིས་དཔའ་རྟུལ་སུམ་ཅུའི་གདུང་རུས་དང་གདུང་ཐལ་གྱི་མཆོད་རྟེན་
རེད་ཟེར་ནས་ཁ་ཚོན་གཅོད་དཀའ་མོ་འདུག དེའི་ཕྱིར་ཁོ་བོའི་བསམ་པར་
དཔའ་རྟུལ་སུམ་ཅུའི་མཆོད་རྟེན་སུམ་ཅུ་དེ་ནི་ཕྱིས་སུ་མི་རྣམས་ཀྱིས་ཁོང་
རྣམ་པར་རྗེས་དྲན་ཆེད་དུ་བཞེངས་པ་ཡིན་པར་སྙམ། ངོ་མ། ལོ་རྒྱུས་
རིང་ཞིང་བཟོ་དབྱིབས་ལེགས་པའི་དགོན་པ་དེ་སྐྱེ་བོ་སུས་མཐོང་ཡང་
བསྔགས་བརྗོད་ཀྱི་མེ་ཏོག་མི་འཐོར་བ་ཞིག་གང་ན་མཆིས། ཁྱད་པར་དུ་
དགོན་པའི་ཕྱིའི་ཡུལ་ལྗོངས་དང་ནང་གི་རྟེན་བཟང་གིས་སེམས་ཅན་ཡོངས་
306



ཀྱི་བློ་མིག་ཅིག་ཅར་དུ་འཕྲོག་པས་ན། དེར་སླད་ཆར་ང་ཚོས་འཛམ་གླིང་
གེ་སར་རྒྱལ་པོའི་སྐྱེས་རབས་འབྱུང་ཁུངས་དང་ཕུལ་བྱུང་གི་མཛད་རྗེས་
སོགས་ལ་ཞིབ་འཇུག་བྱེད་པར་ཡང་བླ་ན་མ་མཆིས་པའི་རིན་ཐང་ཆེན་པོ་
ལྡན་པ་ལགས་སོ། །
གསུམ། མགོ་ལོག་ལུང་སྔོན་དགོན་པའི་གེ་སར་གྱི་ཤུལ་རྟེན།
དེ་ཡང་མགོ་ལོག་བོད་རིགས་རང་སྐྱོང་ཁུལ་དགའ་བདེ་རྫོང་ལ་
གཏོགས་པའི་གསང་ཆེན་སྔ་འགྱུར་གྱི་ཆོས་སྡེ་ཆེན་པོ་དཔལ་ལྷུན་གྲུབ་ཐུབ་
བསྟན་ཆོས་འཁོར་གླིང་ནི་མཁྱེན་བརྩེ་ཡེ་ཤེས་རྡོ་རྗེ་མཆོག་གིས་བོད་རབ་
བྱུང་བཅུ་བཞི་པའི་བགྲང་བྱ་ཉེར་གཅིག་པའམ་སྤྱི་ལོ1827ལོ་ལ་ཕྱག་བཏབ་
པ་ལགས། དགོན་སྡེ་འདིར་ཐོག་མར་རྨ་གོང་མའི་ཆོས་སྒར་དུ་གྲགས་
ཤིང༌། རྗེས་སུ་ཕལ་མོ་ཆེས་ཝ་ཤུལ་བླ་མའི་ཆོས་སྒར་རམ་པུ་རུ་བླ་མའི་
ཆོས་སྒར་དུའང་འབོད། དེ་ནས་ལུང་སྔོན་དུ་གཏན་ཆགས་སུ་གྱུར་བ་
སྟེ། འདུ་ཁང་དང་གཙུག་ལག་ཁང་སོགས་རྒྱ་ཆེར་བསྐྲུན་པ་ནས་བཟུང་
ལུང་སྔོན་དགོན་པ་ཡང་ཟེར་ལ། དགོན་བདག་བླ་མའི་མཚན་གྱི་ཟུར་
ཆགས་ནས་གཏུམ་པོའི་དགོན་པའང་སྐད། དགོན་པ་དེའི་ནང་རྟེན་གཙོ་
བོ་ལ། གསར་དུ་བཞེངས་པའི་གཙུག་ལག་ཁང་བདེ་ཆེན་ཕོ་བྲང་ནང་དུ་
ཟངས་གསེར་ལས་གྲུབ་པའི་རྒྱལ་བ་འོད་དཔག་མེད་དང༌། ཇོ་བོ་ཤཱཀྱ་མུ་
ནེ། སློབ་དཔོན་པད་མ་འབྱུང་གནས་བཅས་ཀྱི་སྐུ་བརྙན་ཐོག་ཁང་གཉིས་
ཀྱི་ཚད་དང༌། ད་དུང་སངས་རྒྱས་བྱང་སེམས་དགྲ་བཅོམ་པ་དག་གི་སྐུ་
ཆེ་ཆུང་བརྒྱ་ཕྲག་བརྒལ་བ་དང༌། རྒྱལ་བའི་བཀའ་འགྱུར་ཆེན་མོ་སོགས་
307



གསུང་རབ་པོ་ཏི་སྣ་ཚོགས་ཀྱིས་ཁྲིག་གེར་ཁེངས། བཤད་གྲྭ་རྨད་བྱུང་ཐོས་
བསམ་གླིང་དང་། སྒྲུབ་གྲྭ་སྐུ་གསུམ་ཞིང་ཁམས། དགུན་གྱི་དུས་སུ་དགུན་
ཆོས་ཆེན་མོ་དང་། དཔྱིད་ཀྱི་དུས་སུ་ཚེས་བཅུའི་སྒྲུབ་མཆོད། དབྱར་
གྱི་དུས་སུ་དབྱར་གནས་ཆོས་སྤྱོད། སྟོན་གྱི་དུས་སུ་སྒྲོལ་མའི་ཆོས་དབྱངས་
སོགས་བཙུགས་ཡོད། གྲྭ་ཚང་ལ་དགོན་པ་གཞུང་གིས་འགྲོ་དངུལ་ཕུད་
ནས་གྲྭ་ཤག་ལྔ་བརྒྱ་ལྷག་གི་ར་སྐོར་དང་བཅས་པའི་བདག་རྐྱེན་བྱས།
དབུལ་ཕོངས་བརྒྱ་ཕྲག་བརྒལ་བར་ཟས་གོས་ཀྱིས་རོགས་སྐྱོར་དང༌། སློབ་
ཕྲུག་བརྒྱ་ཕྲག་དུ་མར་གྱོན་ཆོས་མཁོ་སྤྲོད་གནང། ལོ་རེར་མི་ཁྲི་ཡས་མས་
ལ་རིན་ཆེན་གྱི་སྨན་སྦྱིན་སོགས་རྣམ་དཀར་གྱི་འགུལ་སྐྱོད་རྒྱུན་ཆད་མ་མྱོང་།
སྤྱི་ལོ1982ལོར་ལུང་སྔོན་དགོན་པའི་དགོན་བདག་པད་མ་གཏུམ་དྲག་
རྡོ་རྗེ་ལགས་ཀྱིས་རྨ་ཡུལ་གེ་སར་རིག་གནས་ལྟེ་བ་དངོས་སུ་འགོ་བཙུགས་
ཤིང༌། མི་སྣ་རྩ་འཛུགས་བྱས་ཏེ་སི་ཁྲོན་གསེར་རྟ་རྫོང་གི་བོད་ཀྱི་ཟློས་གར་
འཁྲབ་སྟོན་ཚོགས་པ་ལས་གེ་སར་རྒྱལ་པོའི་རྣམ་ཐར་ཇི་ལྟར་འཁྲབ་སྟོན་
བྱེད་པ་སོགས་ཆ་ཚང་བར་སྦྱངས་ནས་ཕྱིར་རང་ཡུལ་ལ་ལོག་སྟེ་རྒྱུ་ཆེར་
སྤེལ། སྐབས་དེ་ནས་བཟུང་མགོ་ལོག་ས་ཆའི་དགོན་སྡེ་སོ་སོ་ནས་གེ་སར་
གྱི་རྣམ་ཐར་འཁྲབ་སྟོན་བྱེད་འགོ་བརྩམས་པ་ཡིན། ད་ལྟ་མགོ་ལོག་ས་ཁུལ་
དུ་གེ་སར་གྱི་ཟློས་གར་ཚོགས་པ་སྔ་གཞུག་ཏུ་ཕལ་ཆེར་ཉི་ཤུ་ལྷག་བཙུགས་
ཏེ་རང་རང་དགོན་སྡེ་དང་འབྲོག་སྡེ་རུ་འཁྲབ་སྟོན་བྱེད་བཞིན་མཆིས།
དགོན་སྡེ་འདིའི་གེ་སར་རྒྱལ་པོའི་ཤུལ་རྟེན་གྱི་སྐོར་ལ་སྤྲུལ་སྐུ་ཧཱུཾ་ཀར་
རྡོ་རྗེ་ལགས་ཀྱི《མགོ་ལོག་ལུང་སྔོན་དགོན་རྨ་ཡུལ་གེ་སར་རིག་གནས་ལྟེ་
བའི་ཆེ་བརྗོད་མདོར་བསྡུས》ཞེས་པ་ལས་བཀོད་པ་ལྟར་ན། ལོ་རྒྱུས་ནོར་
བུའི་གཏེར་ཆེན་གང་གི་བཀའ་དྲིན་དང་ཕྱག་རྗེས་རྗེས་སུ་དྲན་པའི་རྡོ་རིང་
308



ཆེན་མོ་ཕོ་བྲང་སེང་འབྲུག་སྟག་རྩེ། བཟོ་བཀོད་ལེགས་ཤིང་རྒྱུ་ཆ་བཟང་
ལ་ཁོར་ཡུག་གི་རྣམ་པ་རྒྱ་མི་ཆུང་བ་བཅས་བཞེངས་གྲུབ་བྱུང་ཡོད་ལ། རྒྱ་
གར་ཡུལ་གྱི་ཙན་དན་དང་རྒྱ་ནག་ཡུལ་གྱི་རྡོ་བཟང་གི་རྒྱུ་ཆ་ལས་གྲུབ་པའི་
གླིང་གི་ཕུ་ནུ་སུམ་ཅུ་དང་མོ་སྨན་རྣམས་ཀྱི་གཟུགས་བརྙན། ཚོན་གྱིས་
བྱུགས་ཤིང་པིར་གྱིས་བྲིས་པ་དང་གོས་ཀྱིས་སྦྱར་ཞིང་སྐུད་པས་འཚེམ་པའི་
ཐང་ག་བརྒྱ་ཕྲག་ལྷག་བཞེངས་ཡོད། དེ་མིན་གུ་རུ་རིན་པོ་ཆེས་ཆོས་རྒྱལ་
ཁྲི་སྲོང་ལྡེའུ་བཙན་ལ་གཏད་པའི་གཏེར་རྫས། གེ་སར་རྒྱལ་པོས་ལྷ་འདྲེ་
དབང་སྡུད་ཀྱི་ཕྱག་མཚན། རིན་ཆེན་གནམ་ལྕགས་རྡོ་རྗེ་རྩེ་དགུ་དང༌། ལྷ་
སྲས་ཇོ་རུ་སྐྱེས་མ་ཐག་པའི་ཞབས་རྗེས། གནུབས་ཆེན་སངས་རྒྱས་ཡེ་
ཤེས་ཀྱིས་གཏེར་ལ་སྦས་ཤིང་འབྲི་སྒ་སྡེ་ཆོས་སྐྱོང་བར་ནག་གི་སྐེད་ཕུར་ཉི་
ཟེར་དགུ་པ། ལྷ་རྟ་རྐྱང་ལི་ཁ་དཀར་གྱི་རྨིག་རྗེས། རྨ་རྒྱལ་སྤོམ་རས་
གནང་བའི་དཔའ་ལྷ་སེང་སྟག་ཨ་དོན་གྱི་བླ་གཟི་གནམ་ས་ཁ་སྤྲོད། སེང་
ལྕམ་འབྲུག་མོའི་སྐེ་རྒྱན་ཡིན་པར་གྲགས་པའི་གཟི་མིག་གསུམ་པ་ཆེ་དང་།
སྟག་རུང་ཁྲོ་ཐུང་གི་མེ་ཆའི་སྟེང་གི་ཕྲ་གཟི་རྟ་མིག་མ། མི་ཆུང་ཁ་བདེའི་
གསེར་དངུལ་པ་ཊའི་རྟ་སྒ། ཨ་ཁོད་ཐར་བའི་ཟོར་སྣའི་ལྕགས་ཁྱབ། དེ་
མིན་ལོ་རྒྱུས་ཁྱད་པར་བ་སྨྲ་རྒྱུ་ཡོད་པའི་གྱི་མཚོན་རྙིང་བ་སོགས་དངོས་
རྫས་སྣ་ཚོགས་ཡོད་ཅེས་བཀོད་འདུག་པ་དང༌། དགོན་སྡེ་འདི་གཞི་ཆགས་
པའི་ས་ཕྱོགས་དེ་ནི་སྟག་རུང་ཁྲོ་ཐུང་གི་ས་ཆ་དང་ཁོང་གི་མཁར་ཤུལ་གྱི་
ཉེ་འཁོར་ཡིན། དེ་ནས་ཤར་ལྷོའི་མཚམས་སུ་སྤྱི་ལེ་བཅུ་མ་ཟིན་ཙམ་ན་ཁོ་
མདོ་གདོང་ནག་ཟེར་བར་ཁྲོ་ཐུང་གི་མཁར་ཤུལ་ཡོད། དེ་ནི་རྨ་ཆུ་གཡས་
སུ་འབབ་ཅིང༌། ཁོ་ཆུ་གཡོན་དུ་བཞུར་ས། ཆུ་གཉིས་གཅིག་ཏུ་འདུས་
ས། བྲག་གཉིས་དཔུང་བ་གཤིབ་ས། འོག་ནས་ཆབ་རོམ་གྱི་ངོ་ནག་ས་
30



སྟེང་ནས་གྲང་རླུང་གི་ཁོ་བཙན་ས་ཞིག་ཀྱང་ཡིན། ཁ་རྒྱུན་ལ་འབྲུག་མོའི་
ཆུ་ལམ་དུ་གྲགས། གང་ལྟར་ཀྱང་ཆུ་ཁུར་ནས་འགྲོ་བའི་ལམ་ཁ་ལོས་ཡིན་
སེམས་པའི་ལམ་ཆུང་ཞིག་རྨ་ཆུའི་རྩེ་ནས་རིའི་རྩེ་བར་དྲང་མོར་ཤར་རྒྱག་
ཏུ་ཡོད་ཅིང་མི་རང་ག་བ་ཞིག་འགྲོ་རྒྱུར་ཤིན་ཏུ་ཁག་པ་ལྟ་བུ་ཡོད། དེ་
ནས་ཤར་གྱི་ཆའི་རྨ་ཀླུང་ཕྱུག་མོའི་འཁྱིལ་འགྲོས་ཀྱི་ལྟེ་བའི་ཁུག་གི་ས་བདེ་
མོ་མེ་ལོང་འདྲ་བ་རུ་ལུང་སྔོན་དགོན་པའི་མཁན་རབ་དང་པོ་སེར་ཤུལ་
དགེ་ལེགས་འཇམ་དཔལ་གྲགས་པས་བཞེངས་བའི་མ་ཎིའི་རྡོ་མཁར་ཆེན་
མོ་རིང་ཚད་རྨིས་ཉིས་བརྒྱ་དང་ཞེང་དང་དཔང་དུ་རྨིས་ལྔ་དང་བཞིར་ལོང་
བ། མ་ཎི་རང་བྱུང་གི་རྡོ་ལེབ་ནམ་མཁའ་ནས་རང་བབས་ཀྱིས་རྨང་གཞི་
བྱས་ཤིང་། གེ་སར་རྒྱལ་པོའི་སྐུ་བརྙན་གྱིས་ས་དགྲ་བཅོམ་བྱེད་གཙོ་བོར་
བྱས་པ་ལོ་རྒྱུས་དང་རིག་དངོས་ཀྱིས་རྣམ་པར་ཕྱུག་པ་ཞིག་ཡོད་པ་གསུངས།
གཞན་ཡང་གནས་དེ་ཡི་ཕྱོགས་མཚམས་ཀྱི་རི་ལུང་དུ་མར་གླིང་གི་ལོ་
རྒྱུས་དང་འབྲེལ་བའི་སྐད་ཆ་རྫོགས་རྒྱུ་མེད་པ་ཡོད་ལ། ཁྱད་པར་དུ་གླིང་
གེ་སར་གྱི་རྟ་རྗེས་དང་ཁྱི་རྗེས། མདའ་ཤུལ་དང་མདུང་ཤུལ་རེད་ཟེར་བ་
ལ་སོགས་པའི་རྗེས་ཤུལ་མཐོང་ན་ཡ་མཚན་པ་ལྟ་བུ་ཤིན་ཏུ་མང་ངོ༌། །
ཆོས་སྡེ་ཆེན་པོ་དེ་ནས་སྤྱི་ལེ་སུམ་ཅུ་མ་ཟིན་ཙམ་གྱི་ཤར་ན་ཡོད་པའི་
གནས་ཆེན་པད་མ་རི་མཐོ་ནི་གེ་སར་རྒྱལ་བློན་གྱིས་ཆོས་ལུགས་བྱེད་སྒོ་
སྣ་ཚོགས་སྤེལ་ཡུལ་གྱི་གནས་རི་རྩ་ཆེན་ཞིག་ཏུ་ཡོངས་སུ་གྲགས། ལུང་
སྔོན་དགོན་པའི་ཁྲི་རབས་དང་པོ་མདོ་མཁྱེན་བརྩེ་ཡེ་ཤེས་རྡོ་རྗེ་མཆོག་
གནས་འདིར་ཕེབས་ཚེ་གླིང་གི་ལྷ་རྣམས་ཀྱིས་དངོས་སུ་བསུ་བ་བྱས་ཤིང་
ངོ་མཚར་བའི་ལྟས་བཟང་སྣ་ཚོགས་བྱུང་། སེང་ལུའི་སྒོམ་ཁང་ཁྲ་མོ་ཟེར་
བའི་གེ་སར་གྱི་སྒྲུབ་ཕུག་རྙེད་དེ། མི་ལོ་གསུམ་ལྷག་རིང་ལ་ཉམས་ལེན་
}}}



བྱས་པ་དང་གླིང་གི་བླ་རིར་ངོས་འཛིན་གནང་ཞིང་རང་ཉིད་དངོས་ནས་
ཕྱག་ཞབས་ཀྱི་རྗེས་སོགས་བཞག་སྟེ་གླིང་དང་འབྲེལ་བའི་ལོ་རྒྱུས་སྨྲ་འགོ་
ཚུགས་པར་བྱས། དེ་ནས་བཟུང་སྐྱེས་བུ་དམ་པ་མི་ཉུང་བས་གནས་དེར་
གནས་འབྲེལ་འཇོག་ཏུ་ཕེབས་ཤིང་གནས་བཤད་བརྩམས་པ་དང་གེ་སར་
དང་འབྲེལ་བའི་ལོ་རྒྱུས་རེ་གསར་དུ་རྙེད། དེར་ཡང་གེ་སར་གྱི་སྒྲུབ་ཕུག་
སོགས་བྲག་ཕུག་ཉི་ཤུ་ལྷག་ལ་གླིང་མིའི་ལོ་རྒྱུས་དང་འབྲེལ་པའི་གསལ་
བཤད་བྱེད་རྒྱུ་ཡོད། གཞན་ཡང་བྲག་རྡོ་དང་ཕ་བོང་གི་སྟེང་དུ་གེ་སར་གྱི་
མདའ་རྗེས་དང༌། ཞབས་རྗེས། དབུ་རྗེས། སྐུ་སྟོད་ཀྱི་རྗེས། རྟ་
རྐྱང་རྒོད་ཀྱི་རྗེས་དང་ཁྱི་རྗེས་སོགས་གསལ་བོར་ཡོད། གེ་སར་གྱིས་བདུད་
གཡག་བསད་པའི་ནང་ཁྲོད་རྣམས་རྡོ་ཡི་རྣམ་པར་གྱུར་བ་རེད་ཟེར་བའི་རྡོ་
རྣམས་ཀྱི་དབྱིབས་སེམས་ཅན་གྱི་ནང་ཁྲོལ་ཇི་བཞིན་མཐོང་བ་ཙམ་གྱིས་ཧ་
མི་ལས་ག་མེད་ཡིན། སྒྲུང་གཏེར་སྨྲ་བའི་གཏེར་སྟོན་དུ་མས་དེ་སྔོན་འདི་
ནས་གཏེར་རྫས་སྣ་མང་སྤྱན་དྲངས་པའི་ལོ་རྒྱུས་དང་གཏེར་ཁུང་དུ་མ་ཡོད་
པར་གསུངས། །
དགོན་སྡེ་ཆེན་པོ་དེའི་བྱང་ཕྱོགས་ཀྱི་རི་རབ་རྨ་རྒྱལ་སྦོམ་ར་དེར་གླིང་
གེ་སར་རྒྱལ་བློན་གྱི་རྗེས་ཤུལ་སྣ་ཚོགས་མཐོང་རྒྱུ་ཡོད་པ་དང༌། གོ་མཚོན་
ཁྲབ་རྨོག་ལ་སོགས་པ་སྦས་པའི་གེ་སར་གྱི་གནས་རི་ཆེས་ཆེ་བ་ཞིག་ཡིན་ལ།
ཁྲ་མོ་གླིང་གི་བླ་རི་ཆེས་གལ་ཆེན་ཞིག་ཀྱང་ཡིན། ཤར་ཕྱོགས་ཀྱི་གཉན་པོ་
གཡུ་རྩེ་དེ་ཡང་གླིང་གི་སྐྱེས་རི་གཙོ་བོ་ཞིག་ཡིན་པ་མ་ཟད་གེ་སར་རྒྱལ་པོས་
གནས་འདིར་སྒྲུབ་པ་ཟླ་བདུན་གྱི་བར་མཛད་ཅིང་། ཀླུ་མདའ་སྲིད་པ་མིག་
གཅིག་གཏེར་ནས་བླངས་ཏེ་ཚ་ཞིང་འདན་མར་གནང་པ་གྲུ་གླིང་གཡུལ་
འགྱེད་སྐབས་སུ་སྔགས་ནག་ཆོས་འབར་ཀ་ར་བཏུལ་བྱེད་ཀྱི་མཚོན་ཆ་ཡིན་
311



པར་ཟེར། ནུབ་ཕྱོགས་ཀྱི་ཀི་རའི་རྫ་སྐྱ་མཐོན་པོ་ཡོད་པ་དེར་གེ་སར་གྱི་
བཞུགས་ཁྲི་དང་རྟ་རྒྱུག་རྒྱལ་འཇོག་གི་ས་གནས་ཐམས་ཅད་ཀྱི་ལོ་རྒྱུས་
སོགས་ངག་རྒྱུན་ལ་ཇི་ལྟར་གྲགས་པ་དེ་ལྟར་དུ་མིག་གིས་ལྟ་ས་ཡོད། དེ་
དང་དེ་འདྲ་བའི་ལོ་རྒྱུས་ཀྱི་བཤད་པ་མགོ་ལོག་ཁུལ་གྱི་ཡུལ་གྲུ་ཆེན་པོ་ཀུན་
ཏུ་ས་ཁྱབ་རྡོ་ཁྱབ་ཏུ་གྱུར་ཡོད།
གོང་དུ་བརྗོད་ཟིན་པའི་གེ་སར་རྒྱལ་པོ་དང་དཔའ་རྟུལ་ཚོའི་ཤུལ་
རྟེན་གལ་ཆེན་དེ་དག་ད་ལྟ་མིག་གིས་ལྟ་རྒྱུ་དང་ལག་པས་འཛིན་རྒྱུ་ཡོད་
པར་མ་ཟད་ལོ་རྒྱུས་ཀྱི་ངག་རྒྱུན་ཀྱང་རྣར་འགྲོ་ཞིང་ངོ་མཚར་བ་མང་པོ་
བཤད་རྒྱུ་ཡོད་ལ། སྒྲུང་རྙིང《འཁྲུངས་གླིང་མེ་ཏོག་ར་བ》དང《རྟ་རྒྱུག་
རྒྱལ་འཇོག》《ཧོར་གླིང་གཡུལ་འགྱེད》སོགས་སུ་བསྟན་པའི་ནང་དོན་དང་
ཕལ་ཆེར་གཅིག་མཚུངས་ཡིན་ཟེར་ཆོག ཡིན་ན་ཡང་གོང་ཞུས་ཀྱི་ཤུལ་རྟེན་
སྐོར་ཞིག་རིག་རྫས་ཀྱི་ཁོངས་སུ་གཏོགས་ཤིང་ཡང་སྐོར་ཞིག་རྗེས་སུ་དྲན་
རྟེན་གྱི་ཚུལ་དུ་བརྗོད་པ་ཡིན་པ་དང་། ཡང་ལ་ལ་དགྲ་ལྷ་ཝེར་མ་དང་
ཡུལ་ལྷ་གཞི་བདག་གི་ཚུལ་དུ་བཞག་ནས་བརྗོད་ཡོད། ཡང་སྐོར་ཞིག་རང་
བྱུང་ཁམས་ཀྱི་རི་དང་བྲག་རྡོ་བཅས་པའི་དབྱིབས་ལ་བལྟས་ནས་གེ་སར་གྱི་
ཤུལ་རྟེན་ཡིན་པར་བརྗོད་པ་ཤེས་དགོས་སོ། ། །
གཞན་ཡང་དགོན་སྡེ་དེར་རྒྱ་ནག་དང་བལ་བོ་བོད་ཁམས་གསུམ་གྱི་
སྒྱུ་རྩལ་འཛོམས་ཤིང་བལ་ཡུལ་བྱ་རུང་ཁ་ཤོར་ལས་ཀྱང་རྒྱ་ཆེ་བ། བོད་
བརྒྱུད་ནང་བསྟན་ལུགས་ཀྱི་ཚད་ཐིག་དང་བཟོ་སྟངས་འབུར་དུ་ཐོན་པའི་
འཛམ་གླིང་ཡངས་པའི་མཆོད་རྟེན་ཆེ་ཤོས་གྲས་ཀྱི་གངས་ལྗོངས་བྱ་རུང་ཁ་
ཤོར་ནི་གཅིག་སྟོང་དགུ་བརྒྱ་གོ་བདུན་ལོ་ནས་ཉིས་སྟོང་ལོའི་བར་བཞེངས་
བསྐྲུན་མཛད་ཅིང་། མཐོ་ཚད་ལ་རྨིས་དྲུག་ཅུ་སྐོར་དང་རྒྱ་ཚད་ལ་རྨིས་གྲུ་
312



བཞི་མ་དྲུག་སྟོང་མཆིས། གཟུངས་གཞུག་ལ་རྒྱལ་བའི་བཀའ་འགྱུར་ཆེན་
མོ་ཚར་ཆིག་སྟོང་ཆིག་བརྒྱ་ལྷག་གི་གཙོས་གསུང་རབ་པོ་ཏི་ཁྲི་བཞི་བཅུ་
ཡས་མས་བཞུགས་ཡོད། མཆོད་རྟེན་ཆེན་པོ་འདི་གསར་བསྐྲུན་ལ་རྨ་ཡུལ་
གེ་སར་རིག་གནས་ལྟེ་བས་མཐུན་རྐྱེན་གང་ལེགས་སྦྱར་བ་ལགས།
ད་དུང་དགོན་བདག་པད་མ་གཏུམ་པོ་ལགས་དང་སྤྲུལ་སྐུ་ཧཱུཾ་ཀར་
རྡོ་རྗེ་ཡབ་སྲས་གཉིས་ཀྱིས་དཀའ་སྤྱད་སྡུག་རུས་ཀྱི་སྙིང་སྟོབས་དང་འབད་
འབུངས་ལྷོད་མེད་ཀྱི་བརྩོན་འགྲུས་ལ་བརྟེན་ནས་མཚོ་སྔོན་གེ་སར་རིག་
གནས་སྲུང་སྐྱོབ་ཐེབས་རྩ་ཚོགས་པ་བཙུགས་ཏེ་རྨ་ཡུལ་གེ་སར་རིག་གནས་
ལྟེ་བ་རྒྱ་ཆེར་སྤེལ་ཏེ་གེ་སར་ཟློས་གར་ཚོགས་པའི་འཁྲབ་གཞུང་དང་འཆམ་
ལཱ་ཉམས་འགྱུར་གྱི་གར་སྟབས་སོགས་ལེགས་བཅོས་གནང་ཞིང་། ཡངས་
ཤིང་རྒྱ་ཆེ་བའི་རྩྭ་ཐང་དུ་འཁྲབ་སྟོན་བྱེད་པ་མ་ཟད་རྟ་ཐོག་ནས་གེ་སར་
ཟློས་གར་འཁྲབ་སྟོན་བྱས་ཏེ་དེང་རབས་ཀྱི་འོད་སྡེར་བཟོ་བསྐྲུན་གནང་
ཡོད་ལ། རྒྱ་ཆེ་བའི་དམངས་ཚོགས་རྣམས་ཀྱིས་དགའ་བསུ་ཚད་མེད་བྱེད་
བཞིན་མཆིས། །
དེ་མིན་དངུལ་ཆུ་ཁྲོ་རྫོང་རྡོ་རྗེ་གདན་གྱི་དབྱིབས་ཅན་གྱི་བཟོ་བཀོད་
ཕུན་སུམ་ཚོགས་པ་གསར་བཞེངས་མཛད་དེ་གེ་སར་རྒྱལ་པོ་དང་དཔའ་
རྟུལ་སུམ་ཅུ་སྨན་མཆོག་བཅུ་གསུམ་བཅས་ཀྱི་གསེར་སྐུ་དང་ཟངས་སྐུ།
དངུལ་སྐུ། འབག་སྐུ། ལྡེབས་རིས། ཐོང་ག་ཤིང་བརྐོས་ཀྱི་རི་མོ་ལ་སོགས་
གསོན་ཉམས་ལྡན་པ་མང་པོ་བཞེངས་ཏེ་སྐྱེ་བོ་ཀུན་གྱི་མིག་གི་དགའ་སྟོན་
ཏུ་གྱུར་ཡོད།
313



འདིར་སྨྲས་པ།
འབྱམས་ཀླས་རྨ་ཡུལ་གསེར་ལྗོངས་ཕང་པ་རུ། །
བརྩེ་ལྡན་ཡབ་སྲས་བརྩོན་འགྲུས་ལས་འཁྲུངས་པའི། །
གེ་སར་རིག་གནས་ཆུ་སྐྱེས་པད་མའི་ཚོགས། །
ལྷུག་པར་བཞད་པའི་དཔལ་ལ་འགྲན་ཟླས་དབེན། །
གནས་མཆོག་ལུང་སྔོན་དགོན་པའི་ནང་རྟེན་དུ། །
སེང་ཆེན་རྒྱལ་པོའི་ཤུལ་རྟེན་ངོ་མཚར་བ། །
རིན་ཆེན་གསེར་ལས་དཀོན་པ་མཆིས་པ་འདི། །
ཁྲ་མོ་གླིང་གི་ལོ་རྒྱུས་བདེན་དཔང་ལགས། །
བརྗིད་ཆགས་གཙུག་ལག་བཟོ་བཀོད་གསར་བྱུང་འདིས། །
སུམ་རྩེན་གནས་ཀྱང་དམན་པར་བཀོད་ནུས་ཤིང་། །
རྨད་བྱུང་གེ་སར་ཟློས་གར་གསར་པའི་དཔལ། །
གར་མཁན་ལྷ་མོས་མཐོང་ནས་བསྔགས་པ་ཤོར། །
བཞི། ཡུལ་ཤུལ་སེབ་པ་དགོན་སོགས་ཀྱི་གེ་སར་གྱི་ཤུལ་རྟེན།
མཚོ་སྔོན་ཡུལ་ཤུལ་ཁུལ་ནི་ཁམས་ཕྱོགས་ལ་གཏོགས་ཤིང་། གནས་
མཆོག་དེ་ནི་འབྲོང་གི་ཕ་ས་དང་གར་གྱི་ཞིང་ཁམས། ཆུ་བོའི་མགོ་ཁུངས་
དང་རི་བོའི་ཡང་ཟོམ་ཞེས་སྙན་གྲགས་ཀུན་ཏུ་ཁྱབ་ཡོད་པ་སྟེ། གནའ་
བོའི་རིག་གནས་དང་དམངས་སྲོལ་རིག་གནས་ཀྱི་རྗེས་ཤུལ་ཆེས་མང་པོའི་
ཡུལ་གྲུ་ཁྱད་པར་བ་ཞིག་ཡིན་ལ། མིང་དུ་གྲགས་པའི་གཙོད་ཀྱི་ཕ་ཡུལ་
ཨ་ཆེན་གངས་རྒྱབ་ཀྱང་གནས་འདིའི་ཁོངས་སུའང་ཡོད་དེ། རང་རྒྱལ་
34



གྱིས་གཙིགས་ཆེན་བྱེད་པའི་རྨ་འབྲུ་གཙང་གསུམ་གྱི་སྲུང་སྐྱོང་ས་ཁུལ་གྱི་
གྲས་སུ་གཏོགས། འཛམ་གླིང་ན་སྙན་པ་འབར་བའི་གླིང་གེ་སར་རྒྱལ་པོའི་
སྒྲུང་ཡང་གནས་འདིར་དར་ཁྱབ་ཤིན་ཏུ་ཆེ་ཞིང༌། ལྷག་པར་རྒྱལ་ཡོངས་
སུ་བབས་སྒྲུང་གི་སྒྲུང་བའི་རིགས་ཆེས་མང་བའི་ཡུལ་གྲུ་གཅིག་པུའོང་
ཡིན། རྨ་འབྲུ་མགོ་ཁུངས་འདི་ལ་སྒ་སྐྱ་ལོ་སེང་ལྕམ་འབྲུག་མོའི་ཕ་ཡུལ་
ཅེས་མཚན་སྙན་ཡང་ཡོད་པས། ངེད་རྣམས་ལ་སྔར་ནས་འདིར་རྟོག་
དཔྱོད་བགྱི་བའི་སྟ་གོན་ཡོད་ལ། གོ་སྐབས་བཟང་བོ་ཞིག་ལ་ཐེངས་འདིར་
ཡུལ་ཤུལ་ཁུལ་གྱི་ཁམས་ཁུལ་སྒྱུ་རྩལ་དུས་ཆེན་སྐབས་ལྔ་བ་ཚོགས་པའི་
གདན་ཞུའི་ཡི་གེ་འབྱོར་བས་ང་ཚོའི་བྱ་བར་སྔར་ལས་སྟབས་བདེ་བཟོས་
ཤིང་། ཉིས་སྟོང་བདུན་ལོའི་ཟླ་བདུན་པའི་ཚེས་ཉེར་གསུམ་ཉིན་གེ་སར་
ཞིབ་འཇུག་ཁང་གི་ཞིབ་འཇུག་མི་སྣ་གསུམ་ལམ་ལ་ཆས་པ་ཡིན། ང་ཚོའི་
དམིགས་བྱ་གཙོ་བོ་ནི་ཡུལ་ཤུལ་ཁུལ་གྱི་གེ་སར་རྒྱལ་པོའི་གནས་རྟེན་ཁྱད་
པར་ཅན་དང་སྐད་གྲགས་ཆེ་བའི་སྒྲུང་བར་བཅར་འདྲི་འཚོལ་ཞིབ་བྱེད་པ།
བོད་ཀྱི་རིག་གནས་ཞིབ་འཇུག་ལ་འབྲེལ་བ་ཡོད་པའི་དམངས་སྲོལ། གྲུབ་
མཐའ་ཁག་གི་དགོན་རྙིང་། མིང་གྲགས་ཆེ་བའི་ལྡོང་ཚང་བཀའ་བསྟན་
ལག་བྲིས་མ་བཅས་ཡིན།
གཅིག ཡུལ་ཤུལ་གྱི་གནའ་རྫས་བཤམས་སྟོན་ཁང་གི་གེ་སར་ཤུལ་
རྟེན། ཉིས་སྟོང་བདུན་ལོའི་ཟླ་བདུན་པའི་ཚེས་ཉེར་བཞི་ཡི་ཞོགས་པར་ང་
ཚོས་ནང་ཇ་འཐུང་རྗེས་གེ་སར་རིག་གནས་ཐང་ཆེན་བརྒྱུད་དེ་ཡུལ་ཤུལ་
གནའ་རྫས་བཤམས་སྟོན་ཁང་ཏུ་སོང་ཞིང༌། གེ་སར་རིག་གནས་ཐང་ཆེན་
ཟེར་དོན་ནི་རྒྱུ་ཟངས་ནག་ལས་གྲུབ་པའི་གེ་སར་རྒྱལ་པོའི་སྐུ་བརྙན་ཆེན་
པོ་ཞིག་བཞེངས་ཡོད་པས་ཡིན་ལ། ང་ཚོས་ཞོགས་པ་དེར་གེ་སར་ནོར་
315



བུ་དགྲ་འདུལ་གྱི་སྐུ་བརྙན་ཆེན་པོར་བསྐོར་བ་གསུམ་བྱས་རྗེས་དྲན་རྟེན་གྱི་
འདྲ་པར་མང་པོ་བསྐྱོན་ཏེ་གནའ་རྫས་བཤམས་སྟོན་ཁང་ལ་སོང་བ་ཡིན།
གནའ་རྫས་ཁང་གི་གཅིག་ཐོག་གི་གཡས་ཟུར་ན་དམངས་སྲོལ་བཤམས་སྟོན་
ཁང་དང་ཉིས་ཐོག་དང་སུམ་ཐོག་ན་འདྲ་པར་དང་ཡིག་གཟུགས། ཐང་
ག་དང་མཛེས་རིས་སོགས་ཡོད་ལ་ཐང་གའི་ཁྲོད་ན་གསར་དུ་བྲིས་པའི་གེ་
སར་ཞི་བ་སྟེ། གེ་སར་རྡོ་རྗེ་ཚེ་རྒྱལ་གྱི་ཐང་ག་དང་གཞན་ར་མའི་པགས་
པའི་སྟེང་བྲིས་པའི་ཛམ་བྷ་ལྷ་དཀར་པོ་སོགས་དེང་རབས་རིག་གནས་སྒྱུ་
རྩལ་རྩ་ཆེན་མང་པོ་ཡོད། བཞི་ཐོག་སྟེང་ནང་ཆེན་རྟ་རྣ་དགོན་དང་ཁྲི་
འདུ་མཁར་ནང་དགོན། ཁྲི་འདུ་ཆོས་མཛོད་དགོན་སོགས་ནས་ཁྱེར་ཡོང་
བའི་ཆོས་ལུགས་ཀྱི་གནའ་རྫས་མང་པོ་ཡོད་ལ། དེ་ལས་ང་ཚོར་དགོས་
མཁོ་ཧ་ཅང་ཆེ་བ་ནི་གླིང་གེ་སར་གྱི་དགོན་པ་ཡིན་པར་གྲགས་པའི་རྟ་རྣ་
དགོན་ནས་ཉར་ཚགས་བྱས་པའི་ཤན་པའི་རྨོག གླིང་དཔའ་རྟུལ་རྣམས་ཀྱི་
ཁྲབ་ཀྱི་མེ་ལོང་། གེ་སར་གྱི་ཁྲབ་མིག་བཅུ་གསུམ་པ། འདན་མའི་རྨོག་
གེ་སར་ཕུབ་མོ་རྦ་དམར་ལེབ། གླིང་གེ་སར་གྱི་གནས་རྟེན་བཅུ་དྲུག་གི་
གསེར་ཆོས་གླགས་ཤིང༌། སྟག་རོང་ཁྲོ་རྒྱལ་གྱི་གླགས་ཤིང༌། མཁར་ནང་
དགོན་པ་ནས་ཉར་ཚགས་བྱས་པའི་བརྒྱུད་སྟོང་གསེར་བྲིས་མ་དང་དངུལ་
བྲིས་མ་སྟེ། དགོན་པ་དེའི་སློབ་གཉེར་བ་ཐུབ་བསྟན་བསམ་གྲུབ་དང་བཀྲ་
ཤིས་ཀྱིས་བཤད་པ་ལྟར་ན། ས་དེར་སྤྱི་དཔོན་གྱི་མི་རྒྱུད་ཀྱི་གཟིམ་ཁང་
དང་སྣང་ངུ་གཡུ་སྟག་གི་བརློའ་རྐང་དགོན་པའི་གཡང་སྒམ་ནང་ཡོད་པ་
བཅིངས་འགྲོལ་སྐབས་སུ་མེད་བརླགས་སུ་བཏང་ཚར་སྐད། ད་ལྟ་མཐོང་
རྒྱུ་ཡོད་པའི་བརྒྱུད་སྟོང་གསེར་བྲིས་མ་དང་དངུལ་བྲིས་མ་ནི་ཤོག་ནག་
མཐུག་པོ་ཞེང་ཁྲི་གང་ཡས་མས་དང་རང་ཚད་ཁྲི་གཉིས་ཙམ་གྱི་སྟེང་གསེར་
316



དངུལ་ཡི་གེ་ཕྲེང་བར་བྲིས་ཡོད་པ་ཞིག་ཡིན་ཏེ། གླིང་སྤྱི་དཔོན་རྒྱལ་པོའི་
སྐབས་ཀྱི་གླེགས་བམ་ཡིན་པའི་དབང་དུ་བཏང་ན་བགྲང་བྱ་སྟོང་གཅིག་
ཡས་མས་ཡོད་པ་གདོན་མི་ཟའོ། །དེ་ལ་དགོན་པས་མཚན་བྱང་འདི་ལྟར་
བྲིས་ཡོད། བརྒྱད་སྟོང་གསེར་བྲིས་མ་དང་དངུལ་བྲིས་མ་འདི་གཉིས་ཁྲ་
བོ་སྤྱི་དཔོན་རྒྱལ་པོའི་ལྷ་ཁང་དུ་བཞུགས་པའི་རྟེན་གྱི་གྲལ་ཡིན་ཞེས་རྒན་
པ་རྣམས་ཀྱི་ངག་རྒྱུན་དུ་ཡོད་ལ། སྔར་གྱི་སྤྱི་དཔོན་སྣང་ངུ་གཡུ་སྟག་གི་
བརླ་རྐང་མཁར་ནང་བླ་བྲང་གི་གཡང་སྒམ་དུ་ཡོད་པ་དང༌། སྡེ་བ་འདིའི་
ནང་སྤྱི་དཔོན་གྱི་མི་རྒྱུད་ཟམ་མ་ཆད་པར་ད་ལྟ་ཡང་ཁྲོ་རྒྱུད་ཞེས་པའི་རུས་
དེ་ཡོད་ཅེས་བཀོད་འདུག ད་དུང་ཁྲི་འདུ་ཆོས་མཛོད་དགོན་གྱིས་ཉར་ཚགས་
བྱས་པའི་གེ་སར་རྒྱལ་པོའི་བྲང་ཁེབ་དང་སྟོད་གོས་ཡིན་ཟེར་བའི་རྒྱུ་གོས་
ཆེན་འབྲུག་རིས་མོས་བྱས་པའི་སྟོད་གོས་སེར་པོ་ཞིག་ཀྱང་མཇལ་རྒྱུ་ཡོད་དོ། །
གོང་ཞུའི་གནའ་རྫས་དེ་དག་ཁོང་རྣམ་པས་བརྗོད་པ་ལྟར་ཡིན་མིན་བདེན་
རྫུན་ལ་དབྱེ་ཞིབ་གསལ་བོ་བགྱིས་པའི་མཐུན་རྐྱེན་ལེགས་པོ་མ་བྱུང་པས་རེ་
ཞིག་བཏང་སྙོམས་སུ་མི་འཇོག་ཀ་མེད་གྱུར། །
གཉིས། སེབ་པ་དགོན་པའི་གེ་སར་གྱི་ཤུལ་རྟེན། ཚེས་ཉེར་བཞིའི་
ཕྱི་དྲོ་ང་ཚོ་ཁམས་པའི་དུས་ཆེན་གྱི་རྩ་འཛུགས་མི་སྣའི་སྣེ་ཁྲིད་འོག་སེབ་
པ་དགོན་པའི་གེ་སར་ཤུལ་རྟེན་ལ་རྩོད་ཞིབ་རྟོག་དཔྱོད་དུ་སོང་བ་ཡིན།
ངེད་ཅག་འབྲུ་ཆུ་བརྒལ་དེ་ཤར་ཕྱོགས་སུ་སྤྱི་ལེ་ཉེར་དགུའི་མཚམས་སུ་སོང་
ན་ཁྲི་འདུ་རྫོང་ཁོངས་ཡིན་པའི་སེབ་པ་དགོན་ཆེན་ཡོད་དེ། འདི་ནི་འགྲོ་
མགོན་ཆོས་རྒྱལ་འཕགས་པས་ཕྱག་བཏབ་ཅིང་། སེབ་པ་བཀའ་ཆེན་སྐུ་
ཕྲེང་རིམ་པ་བླ་མར་བཞུགས་པའི་ས་སྐྱའི་གྲུབ་མཐའ་འཛིན་པའི་ནང་བའི་
དགོན་སྡེ་ཞིག་ཡིན་ལ། རི་བོ་ཆུང་ཆུང་ཞིག་གི་སྐེད་ན་མཛེས་སྡུག་ལྷང་
317



ངེར་བཞེངས་ཡོད་དེ། གཡས་གཡོན་ནགས་ཚལ་སྟུག་ཅིང་འདབས་སུ་
གཙང་བོ་ཤག་ཤག་བཞུར་བའི་གནས་སྐྱིད་པོ་ཞིག་ན་ཡོད། དགོན་དེའི་གྲྭ་
བ་ཚོས་བཤད་པ་ལྟར་ན་ནགས་ཚལ་ཏུ་ཤྭ་བ་འབྲོང་དང་རི་དྭགས། དྲེལ་
མོ་དང་སྟག་སོགས་གཅན་གཟན་མང་པོ་ཡོད་པར་བཤད་ལ། དགོན་པའི་
ནང་འབྲོང་དང་མཛོ། ཤྭ་བ་དང་གཉན། རྣ། དགོ་བ། དྲེལ་མོ་དང་
གཟིག གཡུ་གར། སྒོ་ཁྱི། དུག་སྦྲུལ་སོགས་ཀྱི་པགས་པའི་གླུད་གཟུགས་
མང་པོ་བཙན་ཁང་དུ་བཞུགས་ཡོད་པས་ཐུན་མོང་མ་ཡིན་པའི་ཁྱད་ཆོས་
ལྡན། གྱང་ངོས་ལ་དཀར་པོ་དང་དམར་པོའི་རྩི་བྱུག་པའི་གྲྭ་ཤག་མང་
པོའང་ཕྲེང་བར་བསྒྲིགས་ཡོད། དེའི་རྟེན་གཙོ་བོ་ལ་གེ་སར་རྒྱལ་པོའི་
སློབ་དཔོན་པདྨ་འབྱུང་གནས་ཀྱི་གསེར་ཟངས་ཀྱི་སྐུ་སུམ་ཐོག་གི་མཐོ་ཚད་
ཅན་ཞིག་ཡོད་ལ། འདུ་ཁང་གི་གཡོན་ངོས་ཀྱི་རི་ངོས་ན་བསྐྲུན་པའི་སྣང་
སྲིད་ཟིལ་གནོན་ལྷ་ཁང་ནང་གི་འོག་ཁོང་ནང་གུ་རུ་རིན་པོ་ཆེ་དང་མཐའ་
འཁོར་ན་གུ་རུ་མཚན་བརྒྱུད་བཅས་བཞུགས་ཤིང་། དེའི་ཉིས་ཐོག་ཏུ་གུ་རུ་
སྟོང་སྐུའི་ལྷ་ཁང་ཡིན་ཏེ། སློབ་དཔོན་པདྨའི་གུ་རུ་སྟོང་སྐུའི་དཀྱིལ་ན་གེ་
སར་རྒྱལ་པོ་རྐྱང་རྒོད་འཕེར་བ་ལ་བཅིབས་ཤིང་། འཁོར་གསུམ་ལུས་ལ་
རྫོགས་ཤིང་དར་མདུང་ཕྱུག་ལ་ཐོགས་པའི་སྐུ་མཐོ་ཚད་ལ་ཕལ་ཆེར་རྨིས་
གཅིག་དང་ཕྱེད་ཡོད་པ་ཙམ་ཞིག་བཞེངས་ཡོད་དེ། དེ་ཡིས་ང་ཚོ་གེ་སར་
སྒྲུང་ལ་ཞིབ་འཇུག་བྱེད་མཁན་ཚོར་དད་པའི་སྤུ་ལོང་རྒྱས་ཤིང་དགའ་བའི་
འཛུམ་མདངས་བཀྲ་པར་བཅུག་ཅིང་། དེ་ལས་ཀྱང་དེའི་འགྲམ་ན་ཡོད་
པའི་གནའ་རྫས་བཤམས་སྟོན་ཁང་ནི་ང་ཚོའི་འདོད་ཐོག་ལ་རྟ་རྒྱུག་པ་ཡིན་
ཏེ། གནའ་རྫས་བཤམས་སྟོན་ཁོང་ནི་ཉིས་ཐོག་ཅིག་ཡིན་ལ། འོག་ཁོང་
ན་འབྲོག་པོའི་ཡོ་བྱད་སོགས་དམངས་སྲོལ་རིག་རྫས་བཤམས་སྟོན་བྱས་ཡོད།
318



ཉིས་ཐོག་སྟེང་ང་ཚོའི་དམིགས་བྱར་གྲུབ་པའི་གེ་སར་རྒྱལ་པོའི་ཤུལ་རྟེན་
ཏེ། གེ་སར་རྒྱལ་པོའི་སྐབས་ཀྱི་གནའ་རྫས་ལྕགས་ཁྲུབ་དང་ལྕགས་རྨོག་
མདའ་གཞུ་དང་མདུང་སོགས་མང་པོ་ཡོད་ལ། དེ་ལས་ཀྱང་ངོ་མཚར་བ་
ཞིག་ནི་གེ་སར་གྱི་རལ་གྲི་བཏབ་པ་ལན་མེད་ཀྱི་མིང་བཏགས་ཡོད་པའི་གྱི་
རིང་དེ་ཡིན་ཏེ། གྲི་རིང་དེའི་རིང་ཚད་ལ་རྨིས1.95ཡོད་ལ། ཞེང་ཚད་
རྨིས0.06ཡོད་དེ། གྲིའི་སྣེ་མོ་ལ་གསེར་མདོག་གི་མེ་རུ་བྲིས་ཡོད་དེ། གྱི་
ཡོ་གོས་རས་སྣ་ཚོགས་ཀྱི་ཚར་རྒྱན་གྱིས་བརྒྱན་ཡོད་པས་ཞིབ་འཇུག་གི་རིན་
ཐང་བཟང་བོ་འདུག བཤད་པ་ལྟར་ན་དགོན་པའི་སྤྲུལ་སྐུ་རིན་ཆེན་ཚེ་རིང་
ལགས་ཀྱིས་རིག་གསར་གོལ་ཆག་གི་རྗེས་སུ་བོད་ལྗོངས་གཞིས་ཀ་རྩེ་ནས་
རྙེད་པ་ཡིན་པར་གསུངས། གཞན་བྱ་རྒྱལ་ཁྱུང་གི་སྡེར་མོ་དང་ཤྭ་བ་རྭ་
ལེབ་ཀྱི་རྭ། བྱེ་མ་ཨ་གྲོང་གི་སྐུ་བརྙན་སོགས་རྟེན་གཞན་ན་མེད་པའང་
མཐོང་རྒྱུ་ཡོད་དོ། ། ་་ །
གསུམ། ལྡོང་ཚང་བཀའ་བསྟན། ཚེས་ཉེར་བདུན་གྱི་ཕྱི་དྲོ་དུས་
ཚོད་གསུམ་སྟེང་ང་ཚོ་ཁུལ་གནའ་རྫས་ཁང་གི་འགོ་ཁྲིད་བསོད་ནམས་ལྷ་
མོའི་སྣེ་ཁྲིད་བྱས་ཏེ། གླིང་ཕ་ཆོས་དང་འབྲེལ་བ་ཡོད་པའི་ལྡོང་བཀའ་
བསྟན་ལག་བྲིས་མར་རྩད་ཞིབ་བྱེད་དུ་སོང་བ་ཡིན། སྐྱེ་དགུ་གྲོང་བཀྲ་
ཤིས་ནུབ་ལམ་སྒོ་རྟགས་རེ་དགུ་བའི་ཁྱིམ་ན་ཉར་ཡོད་པའི་བཀའ་བསྟན་
ལག་བྲིས་མ་དེ་རིན་ཐང་ཆེ་ཚད་ང་ཚོས་དེ་སྔ་གོ་མྱོང་ལ། དེ་ལ་ལྟ་འདོད་
ནི་སྐོམ་པས་ཆུ་བཞིན་རེ་ལ་ད་ལྟ་དངོས་སུ་དོན་ཐོག་ལ་འཁྱོལ་སོང་བས་
ཡུལ་ཤུལ་ཁུལ་གནའ་རྫས་ཁང་གི་འགོ་ཁྲིད་བསོད་ནམས་ལྷ་མོ་དང་ཁྱིམ་
བདག་ཚུལ་ཁྲིམས་དབང་ཆེན་ལ་བཀའ་དྲིན་ཆེ་ག་ལ་ཞུ་མི་སྲིད། ང་ཚོ་
བོད་ལུགས་ཀྱི་རྒྱ་སྒོ་དམར་པོ་དེ་ལ་འཛུལ་ཏེ་ཐད་གར་ཉིས་ཐོག་ལ་སོང་
319



ཞིང༌། བསོད་ནམས་ལྷ་མོ་དང་ཁྱིམ་བདག་ཚུལ་ཁྲིམས་དབང་ཆེན་གཉིས་
ཀྱིས་མཚམས་སྦྱོར་ལ་ཉན་པ་ལྟར་ན། ཁྱིམ་ཚང་འདི་ནི་བོད་ལྡོང་མིའི་རུས་
རྒྱུད་ཡིན་པས་ལྡོང་ཚང་ཞེས་ཟེར་ལ། ཁ་དཔེ་ལ། རྟ་རྒྱུད་མ་ཆད་ཁ་
དཀར་རྐྱང༌། མི་རྒྱུད་མ་ཆད་སྨུག་པོ་ལྡོང་ཞེས་རྗེས་མ་རྣམས་ཀྱིས་བཀའ་
བསྟན་ལག་བྲིས་བྱེད་པ་དང་། བཀའ་བསྟན་འདི་ཁྱིམ་རྒྱུད་དང་བྲལ་མི་
རུང་བར་རྒྱུན་སྐྱོང་དགོས་པའི་དམ་བཅའ་ཡང་ཡོད་པས། ཁྱིམ་འདིས་ལོ་
ངོ་སྟོང་གི་ལོ་རྒྱུས་ཡོད་པའི་བཀའ་བསྟན་ལག་བྲིས་མ་འདི་རྒྱལ་ཁབ་གནའ་
རྫས་ཁང་དང་དགོན་པ་གང་རུང་ལའང་འབུལ་མ་འདོད་པར་རང་གིས་
ཉར་ཚགས་བྱས་ཡོད། རིག་གནས་གསར་བརྗེ་དང་དམངས་གཙོ་བཅོས་
བསྒྱུར་བཅས་དུས་ཡོམས་འཁྲུག་ལོང་གང་གི་ཁྲོད་དུ་སྲོག་གི་ཉེན་ཁར་མ་
འཛེམ་པར་དོ་དམ་བྱས་ཤིང་། སྔོན་ཆད་ནང་ཆེན་རྫོང་ལྡོང་རུ་སྒང་རྫོང་
ན་ཡོད་པའི་གཞིས་རྙིང་དུ་རྐུན་མས་གྱང་དང་བརྩིགས་པ་བརྐོས་ཏེ་རྐུ་རྩིས་
ཐེངས་མང་བྱས་པའི་རྗེས་ཤུལ་འདྲ་པར་ཡང་ཡོད། སྐབས་དེ་དག་ལ་སུམ་
ཐོག་ནང་འཛུ་འབག་གིས་བྱིག་ནས་སྟེང་ལ་ཚ་ཚ་སོགས་ཀྱིས་བཀབ་ཏེ་
བཞག་པར་བཤད་ལ། འདི་འདྲའི་གླེགས་བམ་མང་པོ་ཞིག་ལོ་ཟླ་མང་པོའི་
ཉེན་ཁའི་སྲུང་སྐྱོབ་ལས་ཐར་ཏེ་དུས་འདིར་བསྲིངས་བའི་ཁྱིམ་བདག་འདིའི་
སྙིང་སྟོབས་དང་བློ་ཐབས་ལ་ང་ཚོས་སློབ་སྦྱོང་ཡི་རང་བྱེད་འོས་པར་འདུག་
གོ །ཁྱིམ་བདག་འདིས་བཤད་པ་ལྟར་ན་ཁྱིམ་རྒྱུད་འདི་ནི་ལྡོང་ཚང་གི་རྒྱུད་
པ་ཡིན་ལ། སྔོན་བོད་བཙན་པོའི་སྐབས་འབྱོར་ཕྱུག་དབང་ཐང་ཧ་ཅང་
རྒྱས་པའི་ཚོ་ཁག་ཅིག་ཡིན་པས། རྒྱ་བཟའ་ཀོང་ཇོ་བོད་དུ་གདན་འདྲེན་
བྱེད་སྐབས་བོད་བཙན་པོའི་བཀའ་བཞིན་ལྡོང་ཚང་གི་ཕོ་ཉ་ཉི་ཟླ་རི་བོར་
ཀོང་ཇོ་བསུ་བར་སོང་། ཀོང་ཇོ་དང་བཙན་པོ་ཧ་ཅང་ཐུགས་དགྱེས་པས་
320



བྱ་དགའ་མ་ཎི་འཁོར་ལོ་གཉིས་གནང་བ་ཆོས་འཁོར་རྒྱ་ནག་མ་ཞེས་ད་དུང་
ཡང་ཉར་ཚགས་བྱས་ཡོད་ལ། དེའི་དབྱིབས་མ་ཎི་ཤོག་བུ་བརྩེག་པའི་གོང་
བུ་ཞིག་ཡིན་ལ། ཕྱི་ཤུན་ཤིང་དང་ཀོ་བས་བཏུམ་པ་ཞིག་འདུག སྐབས་དེ་
ལ་ས་དེར་དེ་ལྟ་བུའི་མ་ཎི་འཁོར་ལོ་བཞི་གནང་ཞིང་གཞན་གཉིས་ཡོབ་རྟ་
དགོན་དང་མགར་དགོན་གཉིས་སུ་ཡོད་པར་བཤད། གཞན་པདྨ་ར་ཀའི་
མཆོད་རྟེན་ཞིག་ཀྱང་གནང་བའི་ངག་རྒྱུན་ཡོད་མོད་དེང་སྐབས་མཐོང་རྒྱུ་
མི་འདུག ད་དུང་ཕྱིང་བའི་གདན་དམར་སྟེང་ན་རྒྱ་བྱ་དང་མེ་ཏོག མཐའ་ལ་
པ་ཏ་ཕབ་པ་ཞིག་ཀྱང་ཉར་ཡོད་དེ། དེ་ནི་སྐབས་དེར་མདུན་ཅོག་སྟེང་
འདིང་རྒྱུ་ཞིག་ཡིན་ལ། སྙན་གྲགས་ཧ་ཅང་ཆེ་བས་ལྡོང་ཚང་གིས་མདུན་
ཅོག་སྟེང་གདན་དེ་འདིང་སྐབས་སྐུ་མགྲོན་བླ་དཔོན་མིང་གྲགས་ཅན་ཞིག་
ངེས་པར་ཡིན་དགོས་པར་གྲགས། གང་ལྟར་དངོས་རྫས་དེ་དག་ལ་ལོ་ངོ་
སྟོང་ཡས་མས་ཀྱི་ལོ་རྒྱུས་ཡོད་པར་གདོན་མི་ཟའོ། །དེ་ལས་ངོ་མཚར་ཞིང་
རིན་ཐང་ལྡན་ལ་ལོ་རྒྱུས་རིང་བའི་གནའ་རྫས་ཤིག་ཡོད་པ་བཀའ་བསྟན་
གསེར་བྲིས་མ་དང་དངུལ་བྲིས་མ་དེ་ཡིན་ལ། ཁྱིམ་བདག་ཁོ་བོས་བཤད་
པ་ལྟར་ན། ཁྱིམ་རྒྱུད་དེ་ནི་སྨུག་པོ་ལྡོང་གི་རྒྱུད་པ། གླིང་དཀར་སྟོད་ཀྱི་
ཡང་རྒྱུད་དེ་གླིང་ཕུ་ནུ་སུམ་ཅུའི་ཁྲོད་ཀྱི་སྟོང་རི་ཉི་མ་རྒྱལ་མཚན་ནས་ཆད་
པར་བཤད་ལ། གླིང་གིས་ནང་རྒྱུ་བགོ་སྐབས་གླིང་གི་ཕ་འབུམ་བཅུ་གཉིས་
ཁོང་ཚང་ལ་ཐོབ་པའི་གྲས་ཡིན། སྐབས་དེ་ནས་ད་ལྟའི་བར་མི་རབས་ཉེར་
བཞི་ཙམ་སོང་ཡོད་པར་བཤད། ད་ལྟ་ངེད་ཅག་གི་མིག་གི་མཐོང་ཡུལ་དུ་
གྱུར་བའི་བཀའ་བསྟན་འདི་དག་མི་སུ་ཞིག་གིས་དུས་ནམ་ཞིག་ལ་ལག་བྲིས་
བྱས་པའང་གསལ་བོར་བཀོད་ཡོད་ཚོད་འདུག་མོད། འོན་ཀྱང་དག་སྒྲིག་
དང་ཞིབ་འཇུག་གི་བྱ་བ་གང་ཡང་གཉེར་མེད་པས་གསལ་བོར་མི་ཤེས།



བཀའ་བསྟན་ལག་བྲིས་མ་འདི་ལ་ཁྱད་ཆོས་ཤིག་ཡོད་པ་ནི་གཅིག་ནས་བམ་
གྲངས་མང་བ་སྟེ། ད་ལྟ་གཙང་སྦྲ་ཉར་ཚགས་བྱས་ཟིན་པ་ཞེང་ལ་ཁྲི་གང་
དང་རིང་ཚད་ཁྲི་གཉིས་ཡས་མས་ཡོད་པ། མཐུག་ཚད་ཁྲི་ཕྱེད་ཙམ་ཡོད་
པའི་གླེགས་བམ་སུམ་བརྒྱ་བཞི་བཅུ་དང་། ཉར་ཚགས་གཙང་སྦྲ་བྱས་མེད་
པ་གསོ་མའི་སྒྱེ་ཕལ་ཆེར་བརྒྱད་ཅུ་ཙམ་ཡོད། གཉིས་ནས་ཁ་བྱང་སོགས་
མཚམས་མཚམས་སུ་ཡི་གེ་ཆེ་བའི་སྟེང་ལ་ཡི་གེ་ཆུང་བ་འདོན་ཐུབ་པ་ཙམ་
བྲིས་ཡོད་ལ། གོ་བའི་གླགས་ཐག་སོར་གཉིས་ཙམ་གྱི་སྟེང་དུ་ཡང་མ་ཙྪ་
དང་སྔགས་མང་ཕབ་ཡོད་པ་མ་ཟད། དཔེ་ཆའི་ཁ་བྱང་ཤོག་བུའི་སྟེང་གོས་
སྲབ་བུ་ཕྱི་མ་དང་ནང་མ་ཅན་གྱིས་བཀབ་ཡོད། གསུམ་ནས་ཡིག་གཟུགས་
མི་འདྲ་ལ་འབྲི་བྱེད་ཀྱང་གསེར་ཆུ་དང་དངུལ་ཆུ། སྣག་ཚ་ནག་པོ་དང་
དམར་པོ་བཅས་ཡོད། ཤོག་བུའང་ནག་པོ་དང་དཀར་པོ་གཉིས་འདྲེས་
མར་ཡོད་དོ། །ཁྱིམ་རྒྱུད་འདི་དང་འདིས་གཉེར་བའི་རྒྱུ་རྫས་དག་གེ་སར་
ཞིབ་འཇུག་ལ་འབྲེལ་བ་ཧ་ཅང་ཟབ་པས་ང་ཚོ་ངོ་མཚར་ཞིང་ཡིད་དབང་
འཕྲོག་སོང་། ད་དུང་གླིང་གི་སྟོང་རུ་ཉི་མ་རྒྱལ་མཚན་ནས་རིམ་པར་བརྒྱུད་
འོང་བ་ཡིན་ཞེས་གཞུ་དང་རལ་གྲི་ཞིག་ཀྱང་ཡོད་པས། བཀའ་བསྟན་ལག་
བྲིས་མའི་ཁྲོད་གེ་སར་སྒྲུང་ཡང་ཡོད་ངེས་པར་འདུག་འདོད་པའི་ཐེ་ཚོམ་དང་
དོག་སློང་ཞིག་ཀྱང་སྐྱེས་པར་བྱུང་། བཀའ་བསྟན་ལག་བྲིས་མ་འདི་སྲུང་
སྐྱོབ་བྱེད་ཆེད་ཁྱིམ་ཚང་འདིར་སྲིད་གཞུང་ནས་གནའ་རྫས་བཤམས་སྟོན་
ཁང་ཞིག་བསྐྲུན་རྒྱུ་ཡིན་པའི་གྲ་སྒྲིག་ཡོད་པར་བཤད་ལ། འདིའི་མ་དངུལ་
ལ་རྒྱལ་ཁབ་ཀྱི་ཀྲུའུ་ཞི་ཧུའུ་ཅིན་ཐའོ་ཡིས་དངོས་སུ་ཆོག་མཆན་ཡོད་པར་
ཐོས་པས་ང་ཚོ་དགའ་སྤྲོ་དང་བྱ་བ་འདིར་ཡིད་ཆེས་ཀྱིས་ཁེངས་སོ། །
322



བཞི། མཇུག་བསྡུ་བའི་གཏམ།
ང་ཚོ་ལྡོང་ཚང་བཀའ་བསྟན་ལག་བྲིས་མ་ལ་མཇལ་རྗེས་ཐེངས་
འདིར་འོང་བའི་ལས་དོན་གྱི་མཇུག་གྲུབ་ཟིན་ལ། ཕྱི་ཉིན་ཚེས་ཉེར་བརྒྱད་
ཀྱི་ཞོགས་པར་ཐེངས་འདིའི་སྣེ་ལེན་བྱ་བ་གཉེར་མཁན་གྱི་ལས་བྱེད་ཚོར་
བཀའ་དྲིན་ཞུས་རྗེས། གྱེས་བྲལ་གྱི་ལག་འཇུ་ཡང་ཡང་བྱས་ཤིང་ང་ཚོ་ཕྱིར་
ཕ་ཡུལ་ལ་ལོག་པའི་ལམ་ལ་ཆས། སྤྱིར་བོད་ཆོལ་ཁ་གསུམ་ལས་མདོ་སྟོད་
མི་ཡི་ཆོལ་ཁར་གཏོགས་པའི་ཁམས་ཡུལ་ཤུལ་ཁུལ་དུ་གནའ་རབས་བོད་ཀྱི་
སྲོལ་རྒྱུན་རིག་གནས་ཀྱི་ཤུལ་བཞག་རྩ་ཆེན་མང་པོ་མཆིས་ཤིང་། རྣམ་
གྲངས་ཕུན་སུམ་ཚོགས་པ་དང་། འཚོལ་སྡུད་དང་ཞིབ་འཇུག་གི་རིན་ཐང་
ཤིན་ཏུ་ལྡན་འདུག ཁྱད་པར་དུ་མཚན་སྙན་འཛམ་གླིང་ཡོངས་སུ་ཁྱབ་པའི་
ཆོས་འཁོར་རྒྱ་ནག་མ་ཎི་དང༌། རྒྱ་བཟའ་ཀོང་ཇོའི་ལྷ་ཁང་། ནང་ཆེན་
རྟ་རྣ་དགོན་པ། ལྡོང་ཚང་བཀའ་བསྟན་ལག་བྲིས་མ་བཅས་མང་པོ་ཡོད་
མོད། འོན་ཏེ། ངེད་ཅག་གི་རྟོག་དཔྱོད་ཞིབ་འཇུག་གི་དམིགས་ཡུལ་
གཙོ་བོ་སྟེ། གླིང་སྒྲུང་རིག་གནས་ཀྱི་སྐོར་ཡིན་ལ། དེ་བས་ཀྱང་གེ་སར་
རྒྱལ་པོ་དང་དཔའ་རྟུལ་སུམ་ཅུ། སྨན་མཆོག་བཅུ་གསུམ་བཅས་ཀྱི་ཤུལ་
རྟེན་འགངས་ཆེན་གྱི་སྐོར་ཡིན་པར་བརྟེན། ངེད་ཅག་ཞིབ་འཇུག་པ་ཚོ་
བསམ་གཟས་ནས་གེ་སར་གྱི་ཤུལ་རྟེན་རྩ་ཆེན་མཆིས་པའི་དགོན་སྡེ་སེབ་པ་
དགོན་དང་ཁུལ་གནའ་རྫས་འགྲེམས་སྟོན་ཁང་། ནང་ཆེན་ལྡོང་ཚང་
བཅས་ལ་ཆས་ནས་རྩད་གཅོད་ཞིབ་འཇུག་བགྱིས། ངེད་རྣམས་ཀྱིས་གསར་
དུ་རྒྱུས་ལོན་བྱུང་བའི་ཁྲི་འདུ་རྫོང་སེབ་པ་དགོན་གྱི་གེ་སར་རྒྱལ་པོའི་རལ་
གྲི་བཏབ་པ་ལན་མེད་དང་ལྕགས་ཀྱི་ཁྲབ་རྨོག ཁྲི་འདུ་མཁར་ནང་དགོན་
པའི་སྤྱི་དཔོན་ལྷ་ཁང་ནང་བཞུགས་པའི་དམ་ཆོས《འཕགས་པ་བརྒྱད་སྟོང་
323



བ》གསེར་བྲིས་མ་དང་དངུལ་བྲིས་མ། སྲས་སྣང་ངུ་གཡུ་སྟག་གི་བརླ་རྐང་
ཡོད་པའི་གཡང་སྒམ། ལྡོང་ཚང་ན་ཡོད་པའི་གླིང་གི་དཔའ་རྟུལ་སྟོང་རུ་
ཉི་མ་རྒྱལ་མཚན་ནས་བརྒྱུད་ཡོང་བའི་རལ་གྲི་དང་གཞུ། རྟ་རྣ་དགོན་པའི་
གེ་སར་རྒྱལ་པོའི་རྨོག་དང་འདན་མའི་རྨོག གླིང་གི་གླགས་ཤིང་རྙིང་པ་
གཉིས། ད་དུང་གླིང་གི་དཔའ་རྟུལ་སུམ་ཅུའི་གདུང་འབུམ་མཆོད་རྟེན་
བཅས་པ་འཇིག་རྟེན་ན་མཐོང་དཀོན་པའི་གནའ་རྫས་དང་ཤུལ་རྟེན་རྩ་
ཆེན་གྱི་གྲས་ཡིན། གནའ་རྫས་དང་ཤུལ་རྟེན་དེ་དག་དུས་རབས་ནམ་ཞིག་
ལ་བྱུང་བ་དང་དཔའ་རྟུལ་སུ་ཞིག་གི་རིང་ལ་བཀོལ་བ་ཡིན་པ་བཅས་ལ་ད་
དུང་རྟོག་དཔྱོད་ཞིབ་འཇུག་བགྱིས་ནས་སྡོམ་ཚིག་རྣམ་དག་ཅིག་འཇོག་
དགོས་སྙམ་མོད། ཡིན་ནའང་ཁོ་བོ་དག་ལ་གཅིག་ནི་རྩད་གཅོད་ཞིབ་
འཇུག་བགྱིད་པའི་དུས་ཚོད་མང་པོ་མེད་པ་དང༌། གཉིས་ནི་གོང་ཞུའི་
གནའ་རྫས་དང་ཤུལ་རྟེན་དེ་དག་གི་ལོ་རྒྱུས་མཚོན་པའི་དཔྱད་གཞིའི་ཡིག་
ཆ་ཉིན་མོའི་སྐར་མ་བཞིན་དཀོན་ལ། གསུམ་ནི་ལོ་རྒྱུས་སྨྲ་བའི་མཁས་པ་
དང་འབྲོག་པ་རྒན་པ་རྣམས་འཚོལ་དཀའ་བ་བཅས་ཀྱི་དབང་གིས་མིག་
སྔར་རིག་རྫས་ཉར་ཚགས་བྱེད་མཁན་གྱི་མི་སྣས་གསུངས་པ་ཇི་བཞིན་མི་
བསྐྱུར་ཐབས་མ་མཆིས་སོ། །ཡིན་ཀྱང་འདིར་མགྲིན་པ་གཟེངས་སུ་བཏེགས་
ནས་གླེང་ཆོག་པ་ཞིག་སྟེ། རིན་ཐང་ལྡན་པའི་གནའ་རྫས་དེ་དག་དང་ཤུལ་
རྟེན་དེ་དག་བགྲང་བྱ་སྟོང་གཅིག་ཡས་མས་ཀྱི་ལོ་རྒྱུས་ཡོད་པ་ཀུན་གྱི་
གསུང་པ་དང་གཅིག་མཐུན་ཡིན། དེས་ན་གླིང་རྗེ་གེ་སར་རྒྱལ་པོ་དང་
དཔའ་རྟུལ་རྣམས་འཁྲུངས་འདས་ཀྱི་དུས་རབས་དང་གཅིག་མཐུན་ཡིན་པ་
སུས་ཀྱང་བསྙོན་དུ་མེད་དོ། །
32



ལྔ། ཀན་ལྷོ་བླ་བྲང་དགོན་པའི་གེ་སར་རྒྱལ་པོའི་
གསེར་སྒ་དང་རལ་གྲི།
བླ་བྲང་བཀྲ་ཤིས་འཁྱིལ་ནི་ད་ལྟའི་ཀན་སུའུ་ཞིང་ཆེན་ཀན་ལྷོ་ཁུལ་
བསང་ཆུ་རྫོང་གི་ལྟེ་བའི་གྲོང་རྡལ་དང་ཉེ་བར་ཡོད་ཅིང༌། འདི་ནི་མདོ་
དབུས་ཁམས་གསུམ་གྱི་དགེ་ལུགས་པའི་དགོན་ཆེན་དྲུག་གི་ཡ་གྱལ་ཡིན་ལ།
མདོ་སྨད་ཡུལ་གྱི་དགེ་ལྡན་བསྟན་པའི་སྲོག་ཤིང་དུ་གྱུར་བའི་ཆོས་སྡེ་ཆེ་གྲས་
ཤིག་ཀྱང་ཡིན། ཨ་མདོ་བཀྲ་ཤིས་སྒོ་མང་ཞེས་རྒྱལ་ཁབ་ཕྱི་ནང་ཀུན་དུ་
གནའ་ནས་ད་བར་དུ་གྲགས་པའི་མཚན་སྙན་འཇགས་མ་མྱོང་།
དགོན་པ་འདི་ཀུན་མཁྱེན་འཇམ་དབྱངས་བཞད་པ་སྐུ་ཕྲེང་དང་པོ་
ངག་དབང་བརྩོན་འགྲུས（སྤྱི་ལོ1648-སྤྱི་ལོ1722）མཆོག་གིས་རབ་བྱུང་
བཅུ་གཉིས་པའི་ས་གླང(སྤྱི་ལོ1709）ལོར་ཕྱག་བཏབ། ད་ལྟའི་བར་ལོ་
ངོ་སུམ་བརྒྱ་ལ་ཉེ་བའི་ལོ་རྒྱུས་ཡོད། དགོན་སྡེ་འདིར་སྔ་གཞུག་ཏུ་གྲོགས་
པའི་བ་དན་སྲིད་གསུམ་རྩེ་ན་བསྐྱོད་དང་སྐྱོད་བཞིན་པའི་སྐྱེས་མཆོག་དམ་
པ་འཇིགས་མེད་དབང་བོ་ཚང་དང༌། གོང་ཐང་བསྟན་པའི་སྒྲོན་མེ། དགེ་
འདུན་ཆོས་འཕེལ་དང་བཅས་པ་མང་པོ་བྱུང་བའི་ལོ་རྒྱུས་འོད་ཟེར་ལྡན་པ་
མཆིས་ཤིང༌། ཆོས་སྡེ་ཆེན་པོ་འདི་ཡང་འཇམ་དབྱངས་བཞད་པ་སྐུ་ཕྲེང་
རིམ་བྱོན་གྱི་ཐུགས་རྗེ་ལ་བརྟེན་ནས་འཕེལ་འགྱུར་ཟམ་མ་ཆད་པ་བྱུང༌།
དགོན་པ་འདིར་རྒྱུད་སྟོད་སྨད་དང༌། མཚན་ཉིད། དུས་འཁོར། སྨན་
པ། ཀྱེ་རྡོར་བཅས་ཀྱི་གྲྭ་ཚང་ཆེ་ཁག་དྲུག་ཡོད་ཅིང༌། གྲྭ་ཚང་རེ་རེའི་
འདུ་ཁང་ཡང་དྲུག་ལྷག་དང༌། ལྷ་ཁང་དང་ནང་ཆེན་ཆེ་ཁག་ལྔ་བཅུ་ལྷག་
325



དགེ་འདུན་པ་སྟོང་ཕྲག་གསུམ་ཡས་མས་ཀྱི་བཞུགས་ཤག་ནི་ཚལ་མ་བརྡོལ་བ་
བཅས་འདུས་སྡེ་ལ་འདི་ལྟ་བུ་མཐོང་དཀོན་པ་ཞིག་ལགས། རྟེན་དང་བརྟེན་པ་
ལ་རྗེའི་ལྷ་ཁང་དང་། ཐུགས་རྗེ་ཆེན་པོའི་ལྷ་ཁང་། བྱམས་ཁང་། གསེར་ཁང་
ཆེན་མོ།གདུགས་དཀར་ལྷ་ཁང༌། སྒྲོལ་དཀར་ལྷ་ཁང་། མགོན་ཁང་སོགས་མང་
ལ་བྱིན་རླབས་ཅན་གྱི་རྟེན་གསུམ་ནི་བརྗོད་པས་མི་ལང་བ་གནོད་སྦྱིན་གྱི་
མཛོད་ལ་འགྲན་བཟོད་པ་ཡོད། དེ་ལས་ཆེས་གཙོ་བོར་གྱུར་བ་ནི་དྲི་གཙང་
ཁང་ནུབ་མའི་རྟེན་གཙོ་བྱམས་སྐུ་བཟང་བོའི་བཞུགས་སྟེང་ཅན་དང༌།
གཡས་ཀྱི་མགོན་ཁང་དུ་འཇིགས་བྱེད་དཔའ་གཅིག་ཞལ་ཕྱག་ཡོངས་རྫོགས།
མགོན་ཆོས་ཀྱི་ལྡེར་སྐུ་ཆེ་པ་གསུམ། སྒོ་མང་ལྷ་ཁང་དུ་བྱམས་པའི་གོས་སྐུ།
རྗེ་རིན་པོ་ཆེའི་གོས་སྐུ། གསེར་ཁང་ཆེན་མོར་དཔོན་ཇུ་ནང་གིས་བཞེངས་
པའི་གསེར་དངུལ་གྱི《བཀའ་འགྱུར》གནའ་རྫས་འགྲེམས་སྟོན་ཁང་ནང་དུ་
གླིང་རྗེ་གེ་སར་གྱི་གསེར་སྒ་ཉི་མ་རང་ཤར་དང་རལ་གྲི་བཏབ་པ་ལན་མེད་
སོགས་རྟེན་གསུམ་དང་རིག་དངོས་རྩིས་ཀྱིས་མི་ལང་ངོ༌། །
ཁོ་བོ་བོད་རིག་པའི་བྱེ་བྲག་གླིང་རྗེ་གེ་སར་རྒྱལ་པོའི་སྒྲུང་ལ་ཞིབ་
འཇུག་བྱེད་པའི་མི་སྣ་ཞིག་ཡིན་པའི་ཆ་ནས་ཐེངས་མང་ལ་གནས་མཆོག་
ཆོས་སྡེ་འདིར་མཇལ་སྐོར་དུ་ཆས་མྱོང༌། ཐེངས་རེར་འགྲོ་བའི་སྐབས་སུ་
དགོན་པའི་རྟེན་འགངས་ཆེན་དག་ལ་མཇལ་ཚར་རྗེས་འགྲེམས་སྟོན་ཁང་གི་
གེ་སར་རྒྱལ་པོའི་གསེར་སྒ་དང་རལ་གྲིར་ལྟ་བའམ་རྒྱུ་མཚན་འདྲི་རྟོག་བྱེད་
བཞིན་མཆིས། ཡིན་ན་ཡང་དགེ་འདུན་པ་བགྲེས་གཞོན་སུར་དྲིས་ཀྱང་གེ་
སར་གྱི་གསེར་སྒ་དང་རལ་གྲིའི་ལོ་རྒྱུས་གསལ་བོ་ཞིག་བཤད་རྒྱུ་མེད། དེ་
བས་འགྲོ་ཐེངས་རེ་ལ་མིག་གིས་ཞིབ་མོ་ཞིག་ལྟ་བ་ལས་ལོ་རྒྱུས་གསལ་བོ་
ཞིག་ལོན་མ་ཐུབ།
ir
ári
326



འོ་ན་གེ་སར་གྱི་གསེར་སྒ་དང་རལ་གྲི་འདི་དགོན་པས་ཇི་ལྟར་ཉར་
ཚགས་བྱས་པ་དང་གེ་སར་མཆོག་གིས་དངོས་སུ་བཀོལ་མྱོང་བའི་སྒ་དང་གྲི་
ཡིན་ནམ་ཞེ་ན།མཁས་པའི་དབང་བོ་དམུ་དགེ་བསམ་གཏན་མཆོག་གི《གླིང་
སེང་ཆེན་གྱི་བྱུང་བ་མདོར་བསྡུས》ཞེས་པའི་དཔྱད་རྩོམ་ལས། བླ་བྲང་བཀྲ་
ཤིས་འཁྱིལ་གྱི་གདན་རབས་བཅུ་བ། དགེ་བའི་བཤེས་གཉེན་ཆེན་པོ་གླིང་
དཔོན་སློབ་དོན་འགྲུབ་རྒྱ་མཚོ་ནི་གླིང་གི་དཔོན་རྒྱུད་ཡིན་གཤིས། གླིང་གེ་
སར་གྱི་གྲི་རིང་སོགས་ཡོ་བྱད་འགའ་ཡོད་པ། སྔར་ཨ་ལགས་གླིང་ཚང་གི་
ནང་ཆེན་གྱི་ཚོམས་ཆེན་ལྷ་ཁང་དུ་བཞུགས་ཡོད། དམངས་གཙོའི་བཅོས་
བསྒྱུར་དང་། རིག་གནས་གསར་བརྗེ་ཟེར་བའི་གོད་ཆག་སྐབས། ནང་ཆེན་
གྱི་གནའ་རྫས་ལ་གཏོར་བཤིགས་ཆེན་པོ་བྱུང་ཡང་། གླིང་སེང་ཆེན་གྱི་གྲི་
རིང་དེ་ནི་བླ་བྲང་བཀྲ་ཤིས་འཁྱིལ་གྱི་ཚོགས་ཆེན་འདུ་ཁང་ཐོག་གི་འགྲེམས་
སྟོན་ཁང་གི་ནང་དུ་བཞག་འདུག ང་རང་གིས་ལག་ཏུ་བླངས་ནས་ཞིབ་ལྟ་
བྱས། དུས་དེ་སྐབས་ཀྱི་དམག་ཆས་ངོ་མ་རེད་སྙམ། ཞེས་གསུངས་པ་ལས་
གླིང་གེ་སར་གྱི་རལ་གྲི་སོགས་ཀྱི་འབྱུང་ཁུངས་དང་དུས་སྐབས་ནམ་ཞིག་གི་
དམག་ཆས་ཡིན་པར་དཔྱད་པ་ཡིད་ལ་འབབ་པ་བཏང་འདུག འདི་ངེད་
ཅག་གླིང་སྒྲུང་ཞིབ་འཇུག་པ་རྣམས་ཀྱིས་ཚད་མར་འཛིན་རིགས་སེམས། གེ་
སར་སྒྲུང་གི་ཆེད་མཁས་པ་བློ་གྲོས་རྒྱ་མཚོ་ལགས་ཀྱི་གེ་སར་རྒྱལ་པོ་དང《གེ་
སར་རྒྱལ་པོའི་སྒྲུང་ཡིག་རགས་ཙམ་གླེང་བ》ཞེས་པའི་ཆེད་རྩོམ་ལས། བླ་
བྲང་བཀྲ་ཤིས་འཁྱིལ་གྱི་ཨ་ལགས་གླིང་རིན་པོ་ཆེའི་བླ་བྲང་ན་གེ་སར་གྱི་
ཡིན་པར་གྲགས་པའི་དངོས་རྫས་སྣ་ཚོགས་དང་། ཁྲབ་རྨོག་ཕུབ་གསུམ། གོ་
མཚོན་གོས་གསུམ། སྒ་སྲབ་མཐུར་གསུམ་སོགས་བླ་བྲང་གི་ནང་རྟེན་གྱི་གྲས་
སུ་བཞག་ཡོད་པ་ད་ལྟ་ཡང་ཡོད་ཅེས་བཀོད་འདུག་པ་འདིས། བླ་བྲང་བཀྲ་
327



ཤིས་འཁྱིལ་དུ་གེ་སར་གྱི་གསེར་སྒ་དང་རལ་གྲི་ཙམ་མིན་པར། ད་དུང་གེ་
སར་གྱི་ཡིན་ཟེར་བའི་དངོས་རྫས་རིན་ཐང་ཅན་མང་པོ་ཡོད་པའང་གསལ་
བཤད་བགྱིས་ཡོད། ད་ལྟ་མཐོང་རྒྱུ་མི་འདུག་པའི་དངོས་རྫས་དེ་དག་ཡང་
ཕལ་ཆེར་དམངས་གཙོ་བཅོས་བསྒྱུར་སྐབས་དང་ཡང་ན་རིག་གསར་གྱི་
སྐབས་སུ་མེད་བརླག་ཏུ་བཏང་བ་ཡིན་པར་སྙམ། གང་ལྟར་ཡིན་ཡང་གོང་
གསལ་གྱི་མཁས་པའི་གསུང་བཤད་ལས་གསལ་བོ་ཤེས་ཐུབ་པ་སྟེ། བླ་བྲང་
དགོན་པའི་ཨ་ལགས་གླིང་རིན་པོ་ཆེ་ནི་ཁམས་སྡེ་དགེ་གླིང་ཚང་གི་ཡིན་ཞིང་།
གླིང་ཚང་རྒྱལ་པོ་ནི་གླིང་གེ་སར་གྱི་ཕུ་བོའི་སྲས་དགྲ་ལྷ་རྩེ་རྒྱལ་གྱི་རྒྱུད་པ་ཡིན་
པ་དང་། གླིང་ཚང་རྒྱལ་པོའི་ཁོངས་གཏོགས་ཚབ་ཚ་དགོན་པའི་ལོགས་སུ་
ཡོད་པའི་གེ་སར་ལྷ་ཁང་དེ་གེ་སར་གྱི་འཁྲུངས་ཡུལ་ཡིན་པར་བརྟེན། གེ་སར་
གྱི་གསེར་སྒ་དང་རལ་གྲི་སོགས་ཁམས་གླིང་ཚང་ནས་འཁྱེར་འོངས་བ་ཡིན་
ཟེར་ན་རྣར་འགྲོ་ཞིང་ཡིད་ཆེས་པ་ཞིག་རེད། གླིང་རྗེ་གེ་སར་རྒྱལ་པོའི་དངོས་
སུ་བཀོལ་མྱོང་བའི་དངོས་རྫས་ཡིན་མིན་བརྡར་ཤ་གཅོད་དཀའ་མོད། འོན་ཏེ་
དགོན་པ་དྲགས་ཅན་འདི་འདྲའི་ནང་དུ་ཉར་ཚགས་གནང་སྟེ་རྟེན་འགངས་
ཅན་གྲས་སུ་བཞག་ཡོད་པ་འདི་དག་ལ་བརྟགས་ན་ཁྲ་མོ་གླིང་ལས་བརྒྱུད་
ཡོང་བའི་དངོས་རྫས་ངོ་མ་ཡིན་པར་འདོད་དོ། །
དྲུག བོད་ལྗོངས་ཆབ་མདོའི་རི་བོ་ཆེ་དགོན་གྱི་
གེ་སར་གསེར་ས།
དེ་ཡང་ལྷ་ལྡན་གྲོང་ཁྱེར་དང་བར་ཐག་སྤྱི་ལེ་ཆིག་སྟོང་ལྷག་ཡོད་པའི་
ཁམས་ཆབ་མདོ་ས་ཁུལ་ནི་ཆོས་ལུགས་གི་གྲུབ་མཐའ་མང་ཞིང་ས་དགེ་རྙིང་
328



གསུམ་སོགས་ཀྱི་དགོན་པ་ཡང་མང་པའི་ས་ཆ་ཞིག་ཡིན། ཁྱད་པར་དུ་དེ་ན་
སྐད་གྲགས་ཆེ་བའི་ཀརྨ་བཀའ་བརྒྱུད་པའི་མ་དགོན་ཀརྨ་དགོན་དང་དགེ་
ལུགས་པའི་དགོན་ཆེན་བྱམས་པ་གླིང་དགོན་ལྷང་ངེར་མངོན་འདུག ལོ་
རྒྱུས་ཀྱི་ཆུ་རྒྱུན་རིང་བའི་རི་བོ་ཆེའི་དགོན་ནི་སྤྱི་ལོ1277ལོར་བཏབ་པའི་
བཀའ་བརྒྱུད་པའི་དགོན་པ་ཞིག་ཡིན་ལ། ཆབ་མདོ་ས་ཆའི་བོད་བརྒྱུད་ནང་
བསྟན་དགོན་པ་ཡོངས་ལས་ཆེ་ཆེས་བའི་དགོན་པ་ཞིག་ཀྱང་ཡིན། ཆོས་སྡེ་
ཆེན་པོ་དེའི་ནང་རྟེན་གཙོ་བོ་ལ་མིང་དུ་གྲགས་པའི་རིན་ཆེན་རྣམ་གསུམ་
འབོད་པ་སྟེ། གཅིག་ནི་རྗེ་བཙུན་མི་ལ་རུས་པའི་དཀའ་སྤྱད་སྡུག་རུས་ཀྱི་མི་
ཚེ་གང་གི་ལོ་རྒྱུས་མཚོན་པའི་རིན་ཐང་ཅན་གྱི་ཐང་ག་རིང་ཚད་ལ་སྨིས་
3དང་ཞང་ལ་སྨིས1.5ཡོད་པ་དེ་ཡིན། གཉིས་ནི་འོད་ཟེར་རྣམ་པར་འཚེར་
བའི་གླིང་གེ་སར་རྒྱལ་པོའི་གསེར་སྒ་ཉི་མ་རང་ཤར་དེ་ཡིན། བཤད་པ་ལྟར་
ན། གེ་སར་གྱི་གསེར་སྒ་དེ་དགོན་པ་འདི་འདེབས་པ་པོ་ཡར་མཆོག་ཤེས་
རབ་བླ་མ་ལགས་ཀྱི་གདུང་བཞུགས་མཆོད་རྟེན་ལས་རྙེད་སྐད། གནའ་རྫས་
ལ་ཞིབ་འཇུག་བྱེད་པའི་སྡེ་ཁག་གིས་རྒྱལ་ཁབ་ཀྱི་རིམ་པ་དང་པོའི་གནའ་
རྫས་ཡིན་པར་ཐག་གཅོད་བྱས། གསུམ་ནི་སྤྱི་ལོ1728ལོར་བོད་སྡོད་བློན་ཆེན་
གྱི་ལས་རོགས་པ་ཀྲུག་ཡུན་གྱི་ཕྱག་བྲིས་སྒོ་བྱང་དེ་ཡིན། སྤྱིར་སྒོ་བྱང་དེ་
བགྲང་བྱ་བརྒྱ་ཕྲག་དུ་མ་འདས་ཤིང་ཆར་རླུང་ཉི་འོད་སོགས་ཀྱིས་གནོད་པ་
བཏང་ཡོད་རུང་ཐོག་གི་རྒྱ་ཡིག་གསལ་བོར་མཐོང་ཐུབ། དགོན་པ་དེ་ཐོག་
མ་འདེབས་པའི་སྐབས་སུ་རྒྱ་བོད་ནེ་པ་ལ་སོགས་ཀྱི་ལག་བཟོ་པ་བདེན་
འདྲེན་ཞུས་ནས་མཉམ་དུ་འཛུགས་སྐྲུན་མཛད་པས་དགོན་པའི་བཟོ་
དབྱིབས་ལ་རྒྱ་བོད་སོགས་ཀྱི་ཁྱད་ཆོས་ལྡན། དགོན་པའི་རྒྱ་ཁྱོན་ལ་སྤྱི་ལེ་
གྲུ་བཞི་མ3334ཡོད་ལ། ཚོགས་ཆེན་འདུ་ཁང་ལ་ཐོག་ཁང་སུམ་བརྩེགས་
324



མཆིས་ཤིང་ཀ་བ180ཡོད། གསེར་དངུལ་ཟངས་ཙན་དན་བཅས་ཀྱི་རྒྱུ་ལས་
གྲུབ་པའི་ལྷ་སྐུ་ཡིད་དུ་འོང་བ་མང་པོ་བཞེངས་ཡོད་ལ། གསེར་ཡིག་དང་
དངུལ་ཡིག་ཅན་གྱི་ཆོས་དཔེ་དང་འདུས་པའི་གླེགས་བམ་ཡང་རི་རབ་ལྟ་བུ་
བརྩིགས་འདུག དགོན་པ་དེར་དགེ་འདུན་པ་ཕལ་ཆེར་སུམ་བརྒྱ་ལྷག་ཡོད། །
སྤྱི་ལོ1986ལོར་གོང་རིམ་མི་དམངས་སྲིད་གཞུང་གིས་རྒྱབ་རོགས་ལ་
བརྟེན་ནས་རི་བོ་ཆེ་དགོན་དེ་ཞིག་གསོ་གང་ལེགས་བྱས་ཏེ་གླིང་ན་དཀོན་
པའི་གནའ་རྫས་ཐམས་ཅད་སྔར་ལས་བཟང་པའི་སྲུང་སྐྱོབ་བྱས། ཁོ་བོ་
ཁམས་ཆབ་མདོ་རི་བོ་ཆེ་དགོན་ལ་མཇལ་སྐོར་གྱི་གོ་སྐབས་མ་བྱུང་མོད།
ཡིན་ན་ཡང་ལོ་གང་མང་ལ་རྒྱུན་ཆད་མེད་པར་ཐབས་བརྒྱ་ཇུས་སྟོང་གིས་
ཆབ་མདོ་རི་བོ་ཆེ་དགོན་ལ་རྒྱུས་ལོན་གསལ་བོ་བྱེད་འདོད་ཀྱི་དམིགས་ཡུལ་
གཙོ་བོ་སྟེ། དགོན་པ་དེའི་སྤྱི་ཁྱབ་ཀྱི་གནས་ཚུལ་རྒྱུས་ལོན་བྱེད་པ་ཙམ་མིན་
པར་གཙོ་བོ་ནི་གླིང་གེ་སར་རྒྱལ་པོའི་གསེར་སྒྲ་དེ་ཡིན། བདག་གིས་གསེར་
སྒའི་ལོ་རྒྱུས་གསལ་བོ་ཞིག་རྒྱུས་ལོན་བྱེད་པའི་སླད་དུ་འབྲེལ་ཡོད་ཀྱི་གནའ་
དེང་གི་ཡིག་ཆ་མང་པོ་བཀླགས་ཤིང༌། མདོ་དབུས་ཁམས་གསུམ་གྱི་འབྲེལ་
ཡོད་མི་སྣ་དང་ཁྱད་པར་དུ་ཆབ་མདོ་རི་བོ་ཆེ་དགོན་གྱི་མི་སྣ་གཙོ་བོ་
རྣམས་ལ་ཞིབ་འདྲི་གང་མང་བགྱིས་ཀྱང་གསང་བའི་མདུད་བརྒྱ་གྲོལ་བའི་
འགྲེལ་བཤད་ཅིག་ཐོས་མ་བྱུང་། ཡིན་ན་ཡང་གེ་སར་གྱི་གསེར་སྒ་དེ་དགོན་
པ་འདིར་ཇི་ལྟར་ཡོང་བའི་དམངས་ཁྲོད་ཀྱི་གཏམ་རྒྱུད་གླིང་སྒྲུང་དང་
མཐུན་པ་ཞིག་ཐོས་བྱུང༌། དེ་ཡང་མ་ཨ་ནེ་གོང་སྨན་རྒྱལ་མོའི་ལུང་བསྟན་
ལྟར།མ་འགོག་མོ་དང་འབྲུག་མོ་གཉིས་ལྷ་ཀླུ་གཉན་གསུམ་གྱི་དཔུང་རོགས་
བཅས་རྟ་འཛིན་དུ་སོང་ངོ། །ས་བཟང་བོ་སྨོན་ལམ་ལ་ཁ་ནས་ཕར་བལྟས་ཚེ།
བོད་ཀྱི་པན་ནི་རི་ངོས་སུ་རྐྱང་ལ་ཡན་ལ་ལ་བཀྲམ། ལུང་ཡན་ཐང་ལ་
330



བཀྲམ། རི་ཡི་རྩྭ་ལ་གཡེངས་ནས་ཡོད་པར་ཞིབ་ཏུ་བལྟས་པས་གཞན་དང་
མི་འདྲ་བའི་འདོ་རྗེ་རྐྱང་རྒོད་དེ། སྔོན་པོ་གཡུ་ཡི་རྔ་རྔོག་པད་མ་ར་གའི་སྤུ་
མདོག སྤུ་རྩེ་གཟི་མདངས་ལམ་མེར། མདུན་ནས་བལྟས་ན་ལི་ག་མ་ཐད་
ཀར་ལངས་འདྲ། རྒྱབ་ནས་བལྟས་ན་རྒོད་ངང་མས་སྤྱང་ཟན་འཐུ་འདྲ།
ཞུམ་ཞུམ་ཝ་མོའི་ཁོག་སྨད་ལ་ཀྱུར་ཀྱུར་ཉ་མོའི་བཤུལ་འདྲ་ཡོད་པ། ཤ་རྒྱས་
ཤིས་ཀྱི་སྐྱིད་པ་ལ་ཤང་ཤང་མ་ཡི་བྲང་ཆུང་ཡོད། བར་ལྷུ་བཞི་ལ་འཇུར་བཞི་
ཡོད་པ། ཚིགས་བཞི་དང་ཆེ་ཚད་མཉམ་པ་རྟ་གཞན་དང་མི་འདྲ་བའི་འདོ་
བའི་གསང་ཆེན་བཅུ་གསུམ་ན་བྱ་ཁྲ་ཁྲ་སྤུངས་སེ་ཡོད་པ་འབྲུག་མོ་དང་མ་
འགོག་མོ་གཉིས་ཀྱིས་མཐོང་སྟེ་ཡིད་སེམས་རབ་ཏུ་དགའ་ནས་ལྷ་ཀླུ་གཉན་
གསུམ་ལ་གསོལ་བ་བཏབ་པ་དང་ཆབས་ཅིག་ལྷ་རྟ་རྐྱང་རྒོད་གཡེར་བ་དེ་
བཟུང་ཞིང་། ཕྱིར་རང་ཡུལ་ལ་ལོག་པའི་ལམ་ཁར་བྲག་ཁུང་ཆེན་པོ་ཞིག་
ཡོད་པ་དེའི་ནང་དུ་གསེར་སྒ་ཞིག་ཡོད་པ་འབྲུག་མོས་རྙེད་བྱུང་། དེ་ནི་ད་
ལྟ་རི་བོ་ཆེ་དགོན་ན་ཡོད་པའི་གསེར་སྒ་འདི་ཡིན་ཟེར། དམངས་ཁྲོད་ཀྱི་
གཏམ་རྒྱུད་འདི་ཉན་ན་གསོན་ཉམས་ལྡན་པ་ཞིག་ཡིན་ཀྱང་གསེར་སྣའི་ལོ་
རྒྱུས་ངོ་མ་ཡིན་མིན་བརྡར་ཤ་གཅོད་དཀའ་མོ་འདུག 《འཁྲུངས་གླིང་དཔྱིད་
ཀྱི་ཉི་མ》ལས་ཀྱང་། སྒོ་དང་སྲབ་དང་སྟན་དང་གསུམ། །ལྕག་ཚན་འདི་དང་
བཞི་བོ་འདི། །ཀླུ་མི་མགོན་དཀར་པོའི་ཕུག་ནོར་ཡིན། །སྐྱ་ལོ་ཁྱོད་ལ་གཏད་
ནས་གསུངས། །ནམ་ཞིག་སྲིད་པའི་བསྐོས་བཞག་ལ། །རྫུ་འཕྲུལ་ཐོགས་མེད་
སྐྱེས་བུ་ཞིག །སྐྱ་ལོའི་ཁྱིམ་དུ་འོང་བའི་ཚེ། །ནོར་བདག་པོའི་ལག་ཏུ་སྤྱོད་
དགོས་གསུངས། །ཞེས་བཀོད་ཡོད་ཅིང་། དེ་ནས་གླིང་གི་རྟ་རྒྱུག་སླེབས་ལ་
ཉེ་བར་ཇོ་རུ་སྐྱ་ལོའི་སྒོ་ཁར་སླེབས་བྱུང་ཚེ། འབྲུག་མོས་གསེར་སྒ་རི་མོ་དགུ་
སྐོར་དང་གསེར་སྲབ་ཡིད་བཞིན་ནོར་བུ། གསེར་རྨེད་བསམ་པའི་དོན་གྲུབ།
33[



ཡོབ་ཆེན་དཀར་མོ་དུང་ལུང་། བློ་ལེན་འབྲུག་གི་ཤ་འབྱར། སྲབ་མདའ་སྦྲུལ་
ནག་ཞགས་པ། སྦ་ལྕག་བསམ་པའི་དོན་གྲུབ་དང་བཅས་པ་ལྷ་སྲས་ཇོ་རུ་ལ་
སྤྲད་དོ། །ཞེས་བཀོད་འདུག་པ་ལས་གེ་སར་གྱི་གསེར་སྒ་དང་གསེར་སྲབ་
ལྕག་ཚན་བཅས་སྐུ་ལོ་ཚང་གི་ཡིན་ཞིང་སེང་ལྕམ་འབྲུག་མོས་གེ་སར་ལ་
སྤྲད་པ་གསལ་བོ་ཤེས་ཐུབ། གོང་གི་དམངས་ཁྲོད་ཀྱི་གཏམ་རྒྱུད་ལས་འབྲུག་
མོས་བྲག་ཕུག་ནང་དུ་གསེར་སྒ་རྙེད་པ་དང་སྒྲུང་དཔེ་ནང་དུ་འབྲུག་མོས་
གསེར་སྒ་དང་བཅས་པ་གེ་སར་ལ་སྤྲད་པ་སོགས་ཀྱི་གཏམ་རྒྱུད་ཅུང་ཙམ་
མི་འདྲ་ཡང་འབྲུག་མོས་གསེར་སྒ་གེ་སར་ལ་སྤྱད་པ་གཅིག་མཐུན་ཡིན།
གང་ལྟར་ཡིན་ཡང་ཆབ་མདོ་རི་བོ་ཆེ་དགོན་ན་ཡོད་པའི་གེ་སར་རྒྱལ་པོའི་
གསེར་སྒ་ནི་མིས་དངོས་སུ་བཀོལ་མྱོང་བ་དང་ཕྱིས་སུ་ཡང་བཀོལ་ཆོག་པའི་
གསེར་ངོ་མས་བཏུམས་པའི་རྟ་སྒ་ཞིག་ཡིན་པ་སུས་ཀྱང་ཁས་མ་བླངས་ན་
མི་ཆོག་གོ །
3:32



ལེའུ་བདུན་པ།
སྒྲུང་པའི་རིགས་བཤད་པ།
དེ་ཡང་སྙན་པའི་གྲགས་པ་འཛམ་གླིང་ནོར་འཛིན་དགའ་མའི་ཁྱོན་
ཀུན་ཁྱབ་པའི་གངས་ཅན་བོད་ཀྱི་གནའ་བོའི་ལོ་རྒྱུས་དང་དཔའ་བོའི་བྱུང་
བ་བརྗོད་པའི་སྙན་རྩོམ་རིང་མོ་གླིང་རྗེ་གེ་སར་རྒྱལ་པོའི་སྒྲུང་འདི་ནི། ལོ་
རྒྱུས་ཀྱི་ཆུ་རྒྱུན་རིང་པོའི་ནང་དུ་བོད་རིགས་དམངས་ཁྲོད་ཀྱི་སྒྲུང་པ་ཁྲི་སྟོང་
མང་པོའི་བློ་གྲོས་ཀྱི་རྩལ་ལ་བརྟེན་ནས་གསར་ཕབ་དང་འཛིན་སྐྱོང་སྤེལ་
གསུམ་བྱས་ཏེ་འཕེལ་རྒྱས་སུ་བཏང་བ་ཞིག་ཡིན། རང་རེའི་གནའ་རབས་
དང་དེང་རབས་ཀྱི་སྒྲུང་པ་རྣམས་ཀྱིས་བོད་རིགས་མི་དམངས་ཀྱི་བློ་རིག་གི་
ནུས་རྩལ་དང་བླ་ན་མ་མཆིས་པའི་གསར་གཏོད་ཀྱི་སྙིང་རུས་མཚོན་པར་
བྱས་ཡོད་ལ། ཁོང་རྣམས་ཀྱིས་གངས་ལྗོངས་མི་རིགས་ཀྱི་དམངས་ཁྲོད་
རྩོམ་རིག་ལས་དོན་འཕེལ་རྒྱས་ཡོང་བར་བསུབ་ཐབས་མེད་པའི་རླབས་ཆེན་
གྱི་མཛད་རྗེས་བསྐྲུན་ཡོད། ད་ལྟ་རྒྱལ་ཁབ་ཕྱི་ནང་གི་བོད་ཀྱི་ཤེས་རིག་
གི་ཞིབ་འཇུག་ཁྱབ་ཁོངས་ཀྱི་མཁས་པ་རྣམས་ཀྱིས་གེ་སར་སྒྲུང་ཞིབ་འཇུག་
བྱེད་པའི་བྱ་བར་སྔར་ལས་ཇེ་བཟང་དང་ཇེ་ཟབ་ཏུ་འགྲོ་བཞིན་ཡོད་པར་མ་
ཟད། གེ་སར་སྒྲུང་གསར་ཕབ་དང་འཛིན་སྐྱོང་སྤེལ་གསུམ་བྱེད་མཁན་གྱི་
སྒྲུང་པ་རྣམས་ཀྱི་རིན་ཐང་ཡང་ངོས་ཟིན་ཏེ། མཐོང་ཆེན་དང་ཞིབ་འཇུག་
གནང་བཞིན་མཆིས་པ་འདི་ནི་རྒྱལ་ཁབ་ཕྱི་ནང་དུ་གླིང་རྗེ་གེ་སར་རྒྱལ་པོའི་
333



སྒྲུང་ལ་ཞིབ་འཇུག་བྱེད་པའི་ལས་དོན་འཕེལ་རྒྱས་སུ་འགྲོ་བཞིན་ཡོད་པའི་
མངོན་རྟོགས་ཤིག་རེད། གླིང་རྗེ་གེ་སར་རྒྱལ་པོའི་སྒྲུང་པའི་རིགས་ནི་གླིང་
སྒྲུང་བཤད་མཁན་ཡིན་པར་མ་ཟད་འབྲི་མཁན་དང་སྤེལ་མཁན་ཡང་ཡིན།
གལ་སྲིད་གསར་ཕབ་ཀྱི་བློ་རྩལ་ཡངས་ཤིང་ཡིད་འཛིན་གྱི་ནུས་པ་ལྡན་ལ།
བརྒྱུད་སྤེལ་གྱི་ལས་ལ་བརྩོན་པའི་དམངས་ཁྲོད་ཀྱི་སྒྲུང་པའི་རིགས་མེད་
པའི་དབང་དུ་བཏང་ན། ད་ལྟའི་གྲངས་ལས་འདས་ཤིང་ནང་དོན་ཕུན་
སུམ་ཚོགས་པའི་སྒྲུང་དཔེ་དེ་དག་ངེད་ཅག་རྗེས་རབས་པ་རྣམས་ཀྱི་མིག་གི་
དགའ་སྟོན་དུ་འགྱུར་ཐུབ་པའི་ངེས་པ་ག་ལ་མཆིས། དེས་ན་ང་ཚོས་སྟོབས་
ཤུགས་གཅིག་བསྡུས་ཀྱིས་བོད་རིགས་དམངས་ཁྲོད་ཀྱི་ད་ཡོད་སྒྲུང་པ་བགྲེས་
གཞོན་རྣམས་ལ་ཡོངས་ཁྱབ་ཀྱི་ཞིབ་བཤེར་དང་ཞིབ་འཇུག་བྱ་རྒྱུའི་ལས་
འགན་འདི་ནི་ཆེས་གལ་འགངས་ཆེ་བའི་ལས་དོན་རླབས་པོ་ཆེ་ཞིག་ཡིན་པ་
སྨོས་ཅི་དགོས། ང་ཚོས་དུས་དང་རྣམ་པ་ཀུན་ཏུ་ས་གནས་སོ་སོའི་རིགས་
མི་འདྲ་བའི་སྒྲུང་པ་དེ་དག་ལ་བརྟེན་ནས་གླིང་རྗེ་གེ་སར་རྒྱལ་པོའི་སྒྲུང་ལ་
ཞིབ་འཇུག་བྱས་ན། གླིང་སྒྲུང་གི་སྒྲུང་དཔེ་ཁག་གི་སྤུས་ཚད་ཇེ་བཟང་ཇེ་
རྒྱས་སུ་གཏོང་ཐུབ་ཅིང་ཕན་ཚུན་ནང་འགལ་གྱི་གནད་དོན་ཡང་ཐག་
གཅོད་ཐུབ་པ་དང་གཅིག གེ་སར་རྒྱལ་པོའི་སྒྲུང་དང་དེ་མིན་བོད་གནའ་
རབས་ཀྱི་རིག་གནས་དང་ལོ་རྒྱུས་སོགས་ལ་ཞིབ་འཇུག་བྱེད་པའི་བྱ་བ་ཡང་
གོམ་གང་མདུན་སྤོས་ཀྱིས་གཏིང་ཇེ་ཟབ་དང་རྒྱ་ཇེ་ཆེར་འགྲོ་ཐུབ་པ་དང་
གཉིས། དེ་མིན་རིན་པོ་ཆེ་ལྟ་བུའི་སྒྲུང་དཔེ་འདི་དག་མུ་མཐུད་དུ་འཛིན་
སྐྱོང་སྤེལ་གསུམ་བྱེད་ཐུབ་པ་དང་གསུམ་གྱི་སྒོ་ནས་ཕན་འབྲས་བསམ་གྱིས་
མི་ཁྱབ་པ་ཞིག་ཡོད། ད་ལྟ་མདོ་དབུས་ཁམས་གསུམ་ཡོངས་སུ་བཤད་ན་
ཁར་བདེ་ཞིང་ཉན་ན་རྣ་བར་སྙན་པ། གཞན་ཡིད་ཅིག་ཅར་དུ་འགུག་ཅིང་
334



བརྗོད་དོན་ཕུན་སུམ་ཚོགས་པའི་སྒྲུང་པ་བགྲེས་གཞོན་རིགས་མང་པོ་ཡོད་
པ་ལས་མང་ཆེ་བ་ནི་དགུང་ལོ་ལྔ་བཅུ་ཡན་དུ་སོན་པའི་སྒྲུང་པ་རྒན་པའི་
རིགས་ཡིན་ཞིང་། ཁོང་རྣམ་པའི་ཁྲོད་དུ་བཤད་ན་རྫོགས་རྒྱུ་མེད་པའི་
བབས་སྒྲུང་གི་རིགས་དང་། བྲིས་ན་ཚར་རྒྱུ་མེད་པའི་གཏེར་སྒྲུང་གི་རིགས།
གང་འདོད་གསལ་ལེར་ཤར་བའི་པྲ་སྒྲུང་གི་རིགས། ཕ་རྗེས་བུས་སྤེལ་བའི་
བརྒྱུད་སྒྲུང་གི་རིགས། དེ་མིན་ད་དུང་ཐོས་སྒྲུང་དང་བསླབ་སྒྲུང་ཐང་སྒྲུང་
བཅས་རིགས་མང་པོ་ཞིག་མཆིས་པ་ལས་སྐབས་བབ་ཀྱི་དོན་ཚན་འགའ་
བགོས་ཏེ་རིམ་པ་ལྟར་བརྗོད་ན་འདི་ལྟ་སྟེ།
གཅིག བབས་སྒྲུང་གི་རིགས།
བབས་སྒྲུང་གི་རིགས་ནི་དུས་ཡུན་རིང་པོའི་ནང་དུ་གླིང་རྗེ་གེ་སར་
རྒྱལ་པོའི་སྒྲུང་ལ་དད་འདུན་ཤིན་ཏུ་ཆེ་བའི་དབང་གིས་གོང་མ་ལྷ་དང་གེ་
སར་རྒྱལ་པོ་མཆོག་ལ་གསོལ་མཆོད་ཟློག་མེད་བགྱིད་པ་དང་། ཡུལ་ཁམས་
སོ་སོར་འཁྱམས་ཏེ་གནས་འགངས་ཆེན་དག་ལ་ཕུག་མཇལ་གསོལ་འདེབས་
གནང་སྟེ། བཀྲེས་སྐོམ་གྱི་འཚོ་བ་ལོངས་སྤྱད་པའི་མཐའ་འབྲས་སུ རྨི་
ལམ་ཞིག་དང་ཡང་ན་རྒྱུ་རྐྱེན་གཞན་ཞིག་ལ་བརྟེན་ནས་གློ་བུར་དུ་བློ་སྒོ་ཕྱེ་
སྟེ། གླིང་རྗེ་གེ་སར་རྒྱལ་པོའི་སྒྲུང་ལ་ཐོགས་རྒྱུ་མེད་པ་ཞིག་ཏུ་གྱུར་པའི་
རིགས་དེ་ལ་ཟེར། ཁོ་ཚོའི་ཐུན་མོང་གི་ཁྱད་ཆོས་གཙོ་བོ་ནི་ཡི་གེ་མི་ཤེས་
ཀྱང་བློ་རིག་རྒོད་པ་དང་། བཤད་ན་ཁ་ལྕེ་བདེ་ཞིང་བློ་བཅོས་ཀྱི་རིགས་
ལམ་མྱུར་བ། གླིང་རྗེ་གེ་སར་རྒྱལ་པོ་མཆོག་ལ་དད་འདུན་ཆེ་ཞིང་ཡིད་
འཛིན་གྱི་ནུས་པ་ཁྱད་དུ་འཕགས་པ་ཞིག་ཡོད་པ་ཡིན། སྒྲུང་པ་ཚོས་བཤད་
335



པ་ལྟར་ན་སྒྲུང་ལ་མཁས་པའི་སྐྱེ་བོ་སུ་ཡིན་ཡང་ཚང་མ་ནི་གླིང་གེ་སར་རྒྱལ་
པོའི་དཔའ་རྟུལ་ཞིག་གམ་ཁོང་གི་ཞོན་རྟ་དང་སྒོ་ཁྱི་ལ་སོགས་པ་གང་རུང་
ཞིག་གི་རྣམ་སྤྲུལ་ཡིན་ཏེ། ཁོ་ཚོས་སྒྲུང་བཤད་པའི་སྐབས་སུ་ནམ་ཡིན་
ཡང་སྐུ་གཟུགས་མི་མངོན་པའི་ལྐོག་གྱུར་གྱི་སྟོབས་ཤུགས་ཤིག་གིས་རོགས་
ཁྲིད་མཛད་བཞིན་ཡོད་ཅེས་སྨྲས་པ་ལགས། ལྐོག་གྱུར་གྱི་སྟོབས་ཤུགས་དེ་
ཡང་སྙིང་གང་འདྲ་ཞིག་ཡིན་པ་དེང་སྐབས་ད་དུང་འགྲེལ་བཤད་གསལ་པོ་
ཞིག་རྒྱག་དཀའ་མོ་ཡིན་ནའང་བབས་སྒྲུང་གི་རིགས་ལ་གཏོགས་པའི་སྒྲུང་
པ་སུ་ཡིན་རུང་ཐོག་མར་སྒྲུང་བཤད་འགོ་རྩོམ་པའི་དུས་སུ་ཐུང་མོང་གི་ཁྱད་
ཆོས་ཤིག་ཡོད་པ་སྟེ། བློ་སེམས་གཅིག་ཏུ་བསྡུས་ཏེ་མཆོད་སའི་གཞི་ཐམས་
ཅད་ལ་གསོལ་འདེབས་སམ་སྨོན་ལམ་གྱི་ཆོ་ག་ལེགས་པར་མཛད་ཅིང་།
ཇ་ཕུད་དང་ཆང་ཕུད་ལན་མང་མཆོད་པའི་ཆོ་ག་ཡོངས་སུ་རྫོགས་ནས་སྒྲུང་
བཤད་པའི་འགོ་བརྩམས་ཚེ། ཡིག་ཐོག་ལ་བལྟས་ནས་འདོན་པ་དང་
གཉིས་སུ་མ་མཆིས། བོད་རང་སྐྱོང་ལྗོངས་ཀྱི་སྒྲུང་པ་སྐད་གྲགས་ཅན་
གྲགས་པ་དང་བསམ་གྲུབ། མཚོ་སྔོན་ཞིང་ཆེན་གྱི་སྒྲུང་པ་མིང་གྲགས་ཅན་
ཚེ་རིང་དབང་འདུས་རྣམ་གསུམ་ནི་བབས་སྒྲུང་གི་རིགས་ལ་གཏོགས་པའི་
སྒྲུང་པ་ཡོད་ཚད་ལས་ཆེས་ཁྱད་པར་ཅན་གྱི་སྒྲུང་པ་གསུམ་ཡིན་ཏེ། སྐུ་
གཤེགས་ཟིན་པའི་བོད་ལྗོངས་ཀྱི་སྒྲུང་པ་རྒན་པ་གྲགས་པར་ཆ་མཚོན་ན།
བབས་སྒྲུང་པའི་ཁྱད་ཆོས་དེ་ཁོང་གི་འཚོ་བའི་བརྒྱུད་རིམ་ནང་དུ་ཆ་ཚང་བ་
ཞིག་མཐོང་ཐུབ། ཁོང་དགུང་ལོ་བཅུའི་སྟེང་ནས་རང་གི་ཕ་ཡུལ་དང་ཁ་
བྲལ་ནས་ཀོང་པོ་དང་འཕྱོངས་རྒྱས། ས་སྐྱ། གཞིས་ཀ་རྩེ། ལྷོ་ཁ་སོགས་
ཀྱི་ས་ཆར་འཁྱམས་ནས་གནས་འགངས་ཆེན་དག་ལ་མཇལ་སྐོར་དང་། དེ་
མཚུངས་སུ་གླིང་གེ་སར་རྒྱལ་པོའི་སྒྲུང་སྦྱངས་ཞོར་དང་བཤད་ཞོར་གྱིས་
336



དཀའ་སྡུག་གི་འཚོ་བ་རོལ་ཐབས་བྱས་པའི་མཐའ་མར་ངོ་མཚར་ཅན་གྱི་རྨི་
ལམ་ཞིག་རྨིས་པ་དང་བསྟུན་ནས་གླིང་རྗེ་གེ་སར་རྒྱལ་པོའི་སྒྲུང་བཤད་ན་
ཐོགས་རྒྱུ་མེད་པ་ཞིག་ཏུ་གྱུར་ཅིང་། རིམ་གྱིས་སྒྲུང་ཁག་མི་འདྲ་བ་ཞེ་བཞི་
བཤད་ཤེས་ལ། དེ་དག་ལས་སྒྲུང་དཔེ་བཅུ་ལྷག་ད་ལྟ་མི་རིགས་དཔེ་སྐྲུན་
ཁང་དང་བོད་ལྗོངས་མི་དམངས་དཔེ་སྐྲུན་ཁང་གིས་པར་སྐྲུན་བྱས་ཟིན།
དེ་བཞིན་དུ་མཚོ་སྔོན་གྱི་སྒྲུང་པ་མིང་གྲགས་ཅན་ཚེ་རིང་དབང་འདུས་ལ་
མཚོན་ན། ཁོང་གི་ཐོག་མའི་ཕ་ཡུལ་ནི་བོད་ལྗོངས་ནག་ཆུའི་ཨ་མདོ་སྟོད་
མ་ཡིན་ཞིང་ཆུང་བྱིས་པའི་དུས་ནས་ཉི་མ་ལྷ་ས་དང་། གཞིས་ཀ་རྩེ། ལྷོ་
ཁ། ཆབ་མདོ། རྒྱལ་རྩེ། སྟོད་མངའ་རིས་སོགས་ཀྱི་ས་ཁུལ་རྒྱུས་མེད་
དུ་འཁྱམས་ཏེ་ཟས་སློང་ཞོར་དུ་གནས་འགངས་ཆེན་དག་ལ་སྒོ་གསུམ་གུས་
པས་མཇལ་སྐོར་ཞུས་ཤིང༌། དེ་ནས་གནས་ཁྱད་འཕགས་ཅན་གངས་ཏི་སེ་
དང་མཚོ་མ་ཕམ། གཉན་ཆེན་ཐང་ལྷ་དང་གནམ་མཚོ་ཕྱུག་མོ་བཅས་ལ་
མཇལ་སྐོར་དང་ཕྱག་སྐོར་བྱས་རྗེས་རྐྱེན་གློ་བུར་བ་ཞིག་དང་འགྲོགས་ཏེ་
ཉིན་ཞག་བདུན་ལ་གཉིད་ལས་སད་མ་བཏུབ་པར་ཁྲབ་རྨོག་འཁོར་གསུམ་
དང་མདའ་གྲི་མདུང་གསུམ་ལ་སོགས་རྨི་ལམ་སྣ་ཚོགས་རྨིས་ཏེ་ཅི་ཡིན་འདི་
ཡིན་མ་ཤེས། ཧ་ཅང་ངོ་མཚར་བ་ཞིག་ནི་རྨི་ལམ་དེ་ལ་བརྟེན་ནས་ཁོང་
གི་ངག་སྒོ་གློ་བུར་དུ་ཡངས་ཤིང་བདེ་བར་གྱུར་ཏེ་གླིང་རྗེ་གེ་སར་རྒྱལ་པོའི་
སྒྲུང་ཁག་བརྒྱ་དང་ཉི་ཤུ་བཤད་ཤེས་པའི་སྒྲུང་པ་སྐད་གྲགས་ཅན་ཞིག་ཏུ་
གྱུར་པ་ཡིན། དེ་མིན་ད་དུང་བབས་སྒྲུང་གི་རིགས་ལ་གཏོགས་པའི་མིང་
གྲགས་ཅན་གྱི་སྒྲུང་པ་དག་ལས་བོད་ལྗོངས་ཀྱི་བུད་མེད་སྒྲུང་པ་གཡུ་སྨན་
དང༌། མཚོ་སྔོན་ཡུལ་ཤུལ་ས་ཁུལ་ནས་གསར་དུ་རྒྱུས་ལོན་བྱུང་བའི་ན་
གཞོན་སྒྲུང་པ་ཟླ་བ་གྲགས་པ་དང་ཚེ་རིང་བསོད་ནམས་བཅས་ཀྱང་བབས་
337



སྒྲུང་གི་རིགས་ལ་གཏོགས་པ་ལས་གཞན་དང་མི་མཚུངས་པའི་སྒྲུང་པ་
གསུམ་ཡིན་ཏེ། གོང་གསལ་གྱི་ཁོང་རྣམ་པ་དྲུག་དང་བཅས་པའི་ལོ་རྒྱུས་
གསལ་པོ་ཟུར་དུ་རེ་རེ་བཞིན་འགོད་རྒྱུ་ཡིན་པས་དེར་གཟིགས་པར་མཁྱེན།
གཉིས། གཏེར་སྒྲུང་གི་རིགས།
སྤྱིར་གཏེར་སྒྲུང་ལ་དངོས་གཏེར་དང་དགོངས་གཏེར་རིགས་གཉིས་
ཡོད་པ་ལས་དངོས་གཏེར་གྱི་རིགས་ནི། ལོ་འཁོར་བརྒྱ་ཕྲག་དུ་མའི་སྔོན་
ལ་གླིང་གེ་སར་རྒྱལ་པོའི་སྒྲུང་དཔེ་དང་སྒྲུང་ཐང་ལ་སོགས་རྩ་ཆེན་གྱི་རིགས་
ཐམས་ཅད་ཉམས་པ་དང་རྒྱུན་ཆད་པར་དོགས་ནས་བྲག་ཁུང་དང་ས་ཁུང་
བཙན་པོའི་ནང་དུ་སྦས་ཡོད་པའི་དངོས་གཏེར་རྣམས་ཕྱིས་སུ་མི་བསོད་
ནམས་ཅན་ཞིག་གིས་ཕྱིར་བཏོན་ཏེ་བཤད་མཁན་གྱི་སྒྲུང་པའི་རིགས་ལ་ཟེར་
བ་དང་། དགོངས་གཏེར་ཞེས་པ་ནི་རང་གི་སྐྱེ་བ་སྔོན་མས་གེ་སར་རྒྱལ་
པོར་མི་ཕྱེད་པའི་དད་པ་དང་མཆོད་བཀུར་བགྱིད་པ་དང༌། ངོ་མཚར་
ལྡན་པའི་གཏམ་རྒྱུད་དག་ལ་སྦྱངས་པ་དང་བཤད་པ་སོགས་ཀྱི་དགེ་བ་མང་
པོ་བསགས་པའི་འབྲས་བུ་དེ་སྐྱེ་བ་ད་ལྟར་སྨིན་པའམ་ལས་འཕྲོ་སད་དེ།
གློ་བུར་དུ་སྒྲུང་འབྲི་ཤེས་པ་དང་བཤད་ཤེས་པར་གྱུར་པའི་སྒྲུང་པའི་རིགས་
ལ་དགོངས་གཏེར་ཟེར། ཁོ་ཚོས་བཤད་པ་ལྟར་ན་སྒྲུང་དཔེ་གང་ཞིག་ཕྲིས་
ཟེར་ན་དེ་འཕྲལ་དུ་ཁ་ཚང་བར་འབྲི་ཤེས་ཤིང་། བྲིས་ནས་གྲུབ་རྗེས་ཁོ་
རང་གིས་བྲིས་པའི་སྒྲུང་དཔེའི་ནང་དོན་ཁོར་ཤོད་ཅེས་ན་ཁོས་ཀྱང་གསལ་
པོར་བཤད་མི་ཤེས་ཟེར། ད་དུང་ཁོ་ཚོས་སྒྲུང་འབྲི་འགོ་མ་བརྩམས་པའི་
སྔོན་ལ་རང་གི་ཀླད་པའི་ནང་དུ་སྒྲུང་གི་ནང་དོན་དང་སྒྲུང་གི་གོ་རིམ་ཅི་
338



ཡང་མེད་མོད། འོན་ཀྱང་སྨྱུ་གུས་ཤོག་ཐོག་དང་མཛུབ་མོས་ས་ཐོག་ཏུ་
བཙུགས་པ་ན་རང་གིས་བཤད་མི་ཤེས་པའི་སྟོབས་ཤུགས་ཤིག་གིས་སྨྱུ་གུ་
དང་མཛུབ་མོ་རང་དབང་མེད་པར་སྒུལ་བའི་ཚོར་སྣང་ཞིག་ཤར་ཞིང༌།
བྲིས་ཚར་རྗེས་ཀླད་པའི་ནང་དུ་སྔར་བཞིན་སྟོང་བར་གྱུར་ཞེས་ཟེར་ཏེ།
མཚོ་སྔོན་རྨ་ལྷོ་ཁུལ་གྱི་སྐུ་གཤེགས་ཟིན་པའི་སྒྲུང་པ་སྐད་གྲགས་ཅན་ཨ་ཇོ་
དང་མགོ་ལོག་ཁུལ་དགའ་བདེ་རྫོང་གི་སྒྲུང་པ་སྐད་གྲགས་ཅན་གུ་རུ་རྒྱལ་
མཚན་རྣམ་གཉིས་ནི་གཏེར་སྒྲུང་ལས་དགོངས་གཏེར་གྱི་རིགས་ལ་གཏོགས་
པ་རེད། ཨ་ཇོ་ནི་སྤྱི་ཚོགས་རྙིང་པའི་ནང་དུ་རེབ་གོང་ས་ཁུལ་དུ་སྐད་
གྲགས་ཆེ་བའི་སྒྲུང་པ་ཞིག་ཡིན་ལ། ཁོང་གི་ཁྱད་ཆོས་གཙོ་བོ་ནི་དགོངས་
གཏེར་རིགས་ཀྱི་སྒྲུང་པ་གཞན་དང་མི་མཚུངས་པར་སྒྲུང་འབྲི་བའི་སྐབས་
སུ་སྨྱུ་གུ་དང་ཤོག་བུ་ཅི་ཡང་མི་དགོས་པར་ཐང་ལ་བསྒྱུར་ཏེ་ས་དོག་མོ་ཤོག་
བུ་དང་ཕྱག་མཛུབ་མོ་སྨྱུ་གུ་བྱས་ཏེ་འབྲི་བའི་སྲོལ་ཡོད་པ་དང་། ད་དུང་
ཁོང་གིས་སྒྲུང་ཐོགས་པ་མེད་པར་འབྲི་བཞིན་པའི་སྐབས་སུ་སྙན་ཞིང་
འཇེབས་པའི་དབྱངས་རྟ་ལ་བཀུགས་ནས་བཤད་སྲོལ་ཀྱང་ཆགས་ཡོད་དེ།
ཁོང་ལ་ཆ་རྒྱུས་ཡོད་པའི་མི་རྒན་པ་ཚོས་མཚམས་སྦྱོར་བྱས་པ་ལྟར་ན།
སྒྲུང་པ་ཨ་ཇོ་འཇིག་རྟེན་འདི་ན་འཚོ་གཞེས་གནང་བའི་སྐབས་སུ་སྒྲུང་ཁག་
བཅུ་ལྷག་ཅིག་བྲིས་མྱོང་ཡོད་པ་ལས་སྒྲུང་ཁག་གསུམ་ཁོང་གིས་སྐུ་དངོས་སུ་
ཤོག་ཐོག་ཏུ་བཀོད་དེ་བསྡུས་ཡོད་མོད། ཕྱིས་སུ་ལོ་བཅུའི་ཟིང་ཆའི་ནང་
དུ་རྩ་མེད་གཙང་དག་ཏུ་བཏང་ཟིན་ཟེར། འོ་ན་སྒྲུང་པ་ཨ་ཇོས་བསྒྱུར་
ནས་སྒྲུང་འབྲི་བའི་རྒྱུ་མཚན་ཅི་ཡིན་ཞེ་ན། ཁོང་ནི་གླིང་གེ་སར་རྒྱལ་པོའི་
ཁྱི་དང་རྟའི་རྣམ་ཤེས་ཡིན་པས་བསྒྱུར་ནས་མ་བྲིས་ན་དེ་འདྲ་བདེ་བླག་ཅིག་
ཡོང་མི་ཐུབ་ཅེས་ཟེར་ལ། ཨ་ཇོས་བྲིས་པའི་སྒྲུང་གི་ཁྱད་ཆོས་ནི་ཚིག་བདེ་
339



ཞིང་དོན་ཟབ་པ་དང་། གོ་སླ་བ། ཡིག་ནོར་མེད་པ་བཅས་ཀྱི་སྒྲུང་དཔེ་
འཛོམས་པོ་སྤུས་ལེགས་ཤིག་ཡིན་ཞེས་གླེང་ངོ༌། །གཞན་དེ་མགོ་ལོག་ཁུལ་གྱི་
ན་གཞོན་སྒྲུང་པ་སྐད་གྲགས་ཅན་གུ་རུ་རྒྱལ་མཚན་ནི་དགའ་བདེ་རྫོང་གི་
ཁྱིམ་ཚང་དབུལ་པོ་ཞིག་ཏུ་སྐྱེས་པ་ཡིན། ཁོ་འཇིག་རྟེན་འདིར་ཡོང་ནས་
ཅང་མ་འགོར་བར་ཕ་མ་གཉིས་མ་མཐུན་པར་སོ་སོར་གྱེས་རྗེས་ཁོ་དང་ཨ་
མ་གཉིས་ཁྱིམ་དུ་ལུས་ནས་བཀྲེས་སྐོམ་སོགས་ཀྱི་དཀའ་བ་མཛད་མཐའ་
མེད་པ་མྱངས་པ་རེད། ཁོ་ལོ་བཅུ་དྲུག་ལོན་པའི་ལོ་དེར་དྲིན་ཆེན་ཨ་མར་
བཅོས་ཐབས་མེད་པའི་གཅོང་ནད་ཅིག་ཕོག་སྟེ་ཚེ་ལས་འདས་སྟབས་ཁོ་
རང་ཕྱོགས་བཞི་མཚམས་བརྒྱད་ལ་འཁྱམས་པ་དང་། དེ་ནས་རྙིང་མའི་
དགོན་པ་ཞིག་ལ་ཞུགས་ཏེ་འཚོ་ཐབས་བྱས་ཤིང་རྗེས་སུ་བླ་མར་བསྟེན་པ་
དང་རྨ་ཆེན་གངས་རིར་མི་ཕྱེད་དད་པས་མཆོད་བཀུར་བྱས་པར་བརྟེན།
རིམ་གྱིས་གེ་སར་རྒྱལ་པོའི་སྒྲུང་འབྲི་འདོད་ཀྱི་ཀུན་སློང་ཟློག་མེད་ཅིག་སྐྱེས་
ཏེ་རང་དབང་མེད་པའི་དུས་དེར། སྔོན་མཐོང་མ་མྱོང་བའི་ལྟས་བཟང་
ཞིག་དང་ཆབས་ཅིག་གླིང་སྒྲུང་འབྲི་འགོ་བརྩམས་ཏེ་དུས་མ་འགྱངས་པར་
ཡི་གེ་སུམ་འབུམ་ལྷག་ཡོད་པའི་སྒྲུང་ཁོག20ཙམ་བྲིས་ཚར་ཡོད། སྒྲུང་
ཁག16（ 2011ལོའི་གྲངས་ཀ） དཔར་སྐྲུན་བྱས། ཁོ་རང་ཉིད་ཀྱིས་བཤད་
པ་ལྟར་ན་སྒྲུང་ཁག་བརྒྱ་དང་ཉི་ཤུ་འབྲི་ཤེས་ཟེར་ལ། ཁོས་བྲིས་པའི་སྒྲུང་
དཔེ་རྣམས་ཚིག་བདེ་ཞིང་ནང་དོན་ལྡན་པ་དང་། ཕལ་ཆེར་དམངས་
གླུའི་ཚིག་དང་ཁྱད་པར་མེད་པས་གོ་སླ་ཞིང་ཉན་འདོད་པའི་ཁྱད་ཆོས་ཡོད།
ཁོང་དང་བཅས་པའི་ལོ་རྒྱུས་གསལ་པོ་ཟུར་དུ་འགོད་རྒྱུ་ཡིན་པས་གཟིགས་
རོགས་གནང༌།
3:45



གསུམ། པྲ་སྒྲུང་གི་རིགས།
པྲ་སྒྲུང་གི་རིགས་ལ་མི་ལ་ལས་ཕབ་སྒྲུང་ཡང་ཟེར། དོན་ལ་པྲ་སྒྲུང་
དང་ཕབ་སྒྲུང་གཉིས་དོན་གཅིག་མིང་གི་རྣམ་གྲངས་ཀྱི་ཁྱད་པར་ཙམ་ཡིན།
པྲ་སྒྲུང་ཞེས་པ་ནི་ཡུན་རིང་བསགས་པའི་སྔགས་ཀྱི་མཐུ་དང་ནུས་པ་སོགས་
ལ་བརྟེན་ནས་ལྐོག་གྱུར་གཟུགས་བརྙན་གྱི་བརྡ་ཕབ་པར་བརྟེན་ནས་བཤད་
པའི་སྒྲུང་ལ་ཟེར་བ་དང་། ཡང་ན་པྲ་སྒྲུང་ཞེས་པ་རང་གིས་ཅི་བསམས་
ཐམས་ཅད་ལྐོག་གྱུར་གཟུགས་བརྙན་གྱི་རི་མོ་སྣ་ཚོགས་ལ་བརྟེན་ནས་
བཤད་པའི་སྒྲུང་ལ་ཟེར། པྲ་སྒྲུང་གི་རིགས་ལ་གཏོགས་པའི་སྒྲུང་པའི་ཁྱད་
ཆོས་གཙོ་བོ་ནི། ཐོག་མར་སྒྲུང་མ་བཤད་པའི་སྔོན་ལ་ལྷ་རྣམས་ལ་གསོལ་
འདེབས་ཀྱི་ཞལ་འདོན་ལེགས་པར་བསྒྲུབས་རྗེས། སྡེར་མ་གཙང་མ་ཞིག་
གི་ནང་དུ་ནས་འབྲུ་གང་སྤུངས་པའི་མཎྜལ་ཞིག་གི་སྟེང་དུ་ཟངས་སམ་རྒྱུ་ཆ་
གཞན་ལས་གྲུབ་པའི་མེ་ལོང་ཞིག་བཙུགས་ཏེ། སྒྲུང་པའི་ཞལ་ངོ་མེ་ལོང་
ལ་འཁོར་ནས་བཤད་ཀྱིན་ཡོད་པ་དེ་ཡིན། ཡིན་ནའང་སྒྲུང་པ་ལ་ལས་
དཀར་ཡོལ་ནང་དུ་དྭངས་ཤིང་གཙང་བའི་ཆུ་གང་བླུགས་ཏེ་དཀར་ཡོལ་
ནང་དུ་གཟིགས་ནས་གླིང་སྒྲུང་བཤད་པ་དང་། ཡང་འགའ་ཞིག་གིས་རང་
གི་སེན་མོའི་སྟེང་ངམ་ཤོག་སྟོང་ཞིག་གི་ཐོག་ལ་བལྟས་ནས་གླིང་སྒྲུང་བཤད་
པའང་ཡོད། དཔེར་ན་བོད་ལྗོངས་ཆབ་མདོ་ས་ཁུལ་གྱི་སྐད་གྲགས་ཆེ་བའི་
པྲ་སྒྲུང་གི་སྒྲུང་པ་ཁ་ཚེ་གྲགས་པ་ངག་དབང་རྒྱ་མཚོ་ལ་མཚོན་ན། ཁོང་
ནི་ཆབ་མདོ་རི་བོ་ཆེ་རྫོང་གི་ཡིན་ལ་རབ་བྱུང་བཅོ་ལྔ་པའི་ཆུ་གླང་ལོར་སྐྱེས་
ཤིང་། ཆུང་བྱིས་པའི་དུས་ནས་བཟུང་ཡི་གེ་འབྲི་ཀློག་ལ་ཧ་ཅང་དགའ་པོ་
3:11



ཡོད་མོད། འོན་ཏེ་ཁོང་ཉིད་མི་ལོ་བརྒྱད་ཀྱི་ཐེམ་སྐས་སྟེང་དུ་རྐང་པ་སྤོས་
མ་ཐག་པའི་ལོ་དེར་དྲིན་ཆེན་ཨ་མར་རྐྱེན་གློ་བུར་བ་ཞིག་བྱུང་བའི་དབང་
གིས་ཕ་དང་ཁ་གྱེས་ཏེ་ཁྱིམ་ལས་མར་བུད་སྐབས། བྱིས་བློ་བསམ་མེད་
ཡིན་པའི་ཁོང་ཉིད་ཀྱང་དྲིན་ཆེན་ཨ་མའི་རྗེས་འབྲངས་ནས་སྡེ་མཐའ་སྲང་
མཐར་མི་འཁྱམས་ཐབས་མེད་བྱུང་སོང་། དེ་ནས་བཟུང་དྲིན་ཆེན་ཨ་མ་
ཁོང་གཉིས་ཀྱིས་དབྱར་དགུན་སྟོན་དཔྱིད་མེད་པར་ལྟོགས་སྐོམ་དང་
འཁྱགས་གྲང་ལ་སོགས་པའི་དཀའ་སྡུག་སྣ་ཚོགས་མྱངས་ཏེ་མི་ལོ་དུ་མའི་
འཚོ་བ་འགྲོ་ཐབས་འདུག་ཐབས་བྱས། ཉིན་ཞིག་ཁ་ཚེ་གྲགས་པ་རི་འགོར་
སོང་ནས་བགྲོད་ལམ་ནོར་ཏེ་ཉིན་གསུམ་ཙམ་འགོར་བས་ཁྱིམ་མི་རྣམས་
ཀྱིས་ས་སྟོང་ལུང་སྟོང་ཞིག་ཏུ་ཤི་སོང་བསམས་ནས་སྡུག་བསྔལ་བྱས། དོན་
དངོས་ཐོག་ཁ་ཚེ་གྲགས་པ་ལྟོགས་སྐོམ་དང་ངལ་བས་མནར་དྲགས་རྐྱེན་
དྲན་མེད་དུ་བརྒྱལ་ཞིང་། སྐབས་དེར་ཁོང་ལ་རྨི་ལམ་སྣ་ཚོགས་རྨིས་
མཐར་ཤི་མ་གསོན་དང་གཉིད་མ་སད་ལྟར་དྲན་པ་སོས་རྗེས། ཁ་ཚེ་གྲགས་
པའི་མིག་ལམ་དུ་མི་དང་མི་མ་ཡིན་པ་གང་མང་ཞིག་མཐོང་ཐུབ་པར་མ་
ཟད། མེ་ལོང་ནང་དུ་བལྟས་ནས་པྲ་ཕབ་ཚེ་འདས་མ་འོངས་ད་ལྟ་གསུམ་
གྱི་སྐྱིད་སྡུག་གི་གནས་ཚུལ་ཐམས་ཅད་མཐོང་ཐུབ་པ་དང་། གླིང་རྗེ་གེ་
སར་རྒྱལ་པོའི་སྒྲུང་ཁག་གང་མཁོ་ཆུ་བཞུར་བཞུར་འབྲི་ཐུབ་པར་གྱུར། ཁ་
ཚེ་གྲགས་པས་མེ་ལོང་དུ་བལྟས་ནས་བྲིས་པའི་སྒྲུང་ཁག་དག་སྙན་ཞིང་
འཇེབས་པ་དང་གོ་བདེ་ལ་སྡེབ་ལེགས་པའི་ཁྱད་ཆོས་སྟེང་དུ་དམངས་ཁྲོད་
ཀྱི་གཏམ་དཔེ་སྣ་ཚོགས་དང་ཚིག་རྒྱན་མང་པོས་བརྒྱན་ཡོད་པས་བལྟས་པ་
ཙམ་གྱིས་ཧ་ལས་ཤིང་ཡ་མཚན་དགོས་པ་ཞིག་ལགས། ཁོང་དང་བཅས་
པའི་ལོ་རྒྱུས་གསལ་པོ་ཟུར་དུ་འགོད་རྒྱུ་ཡིན་པས་དེར་གཟིགས་པར་མཁྱེན།
342



བཞི། བསླབ་སྒྲུང་གི་རིགས།
བསླབ་སྒྲུང་གི་རིགས་ནི་སྒྲུང་པ་གཞན་དང་མི་མཚུངས་པར། ཆུང་
དུས་ནས་རིག་གནས་ལ་སྦྱངས་པ་ལེགས་པར་གནང་བའི་རྨང་གཞིའི་ཐོག་
གླིང་རྗེ་གེ་སར་རྒྱལ་པོའི་སྒྲུང་སུན་སྣང་མེད་པར་ཀློག་འདོན་མཛད་དེ་མིག་
ལ་བྱང་བ་དང་ཡིད་ལ་ངེས་པར་གྱུར་པའི་ཚེ། སྒྲུང་ཁག་འགའ་རེའམ་ལེའུ་
འགའ་རེ་བློ་ལས་བཤད་ཤེས་པའི་རིགས་ལ་ཟེར་བ་ཡིན། བསླབ་སྒྲུང་གི་
རིགས་ལ་གཏོགས་པའི་སྒྲུང་པ་དར་ཁྱབ་ཆེ་ཞིང་སྒྲུང་པའི་གྲངས་ཀྱང་སྒྲུང་
པ་གཞན་པའི་རིགས་ལས་ཅུང་མང་བ་མཆིས། ཁོ་ཚོ་སོ་སོའི་བརྩོན་པ་དང་
རིག་གནས་ཡོན་ཏན་ཡང་མི་འདྲ་བའི་རྐྱེན་གྱིས་བློ་སྒྲུང་བཤད་པའི་ཆུ་ཚད་
ཀྱང་རྣམ་པ་སྣ་ཚོགས་ཡོད། བསླབ་སྒྲུང་གི་རིགས་ལ་གཏོགས་པའི་སྒྲུང་
པའི་རིགས་ལས་ཁྱད་པར་ཅན་གྱི་སྒྲུང་པ་ངག་རིག་དང་། སྒྲུང་པ་དཔལ་
རྒྱལ། སྒྲུང་པ་དཀོན་མཆོག་ཚེ་བརྟན། བུད་མེད་སྒྲུང་པ་ཊ་ཀི་བཅས་སྒྲུང་
པ་མང་པོ་ཡོད་པ་ལས། སྒྲུང་པ་གཅིག་དཔེར་དྲངས་ནས་བརྗོད་
ན། མགོ་ལོག་གི་སྒྲུང་པ་སྐད་གྲགས་ཅན་ངག་རིག་ནི་ཆུང་བྱིས་པའི་དུས་
ནས་གླིང་རྗེ་གེ་སར་རྒྱལ་པོའི་སྒྲུང་ལ་འབད་པས་སྦྱངས་པ་བྱས་ཏེ་ཁ་བྱུང་
ངོ་བྱང་དུ་སོང་ཡོད་ཅིང་། ནམ་རྒྱུན་སྡེ་པའི་སྟོད་སྨད་བར་གསུམ་ལ་རང་
ཤུགས་སུ་ཉུལ་ཏེ་བློ་སྒྲུང་བཤད་པ་དང་། ལྷག་པར་དུ་དགའ་སྟོན་དུས་
ཆེན་དང་གཉེན་སྟོན་ཉིན་བཟང་སོགས་ལ་སླེབས་ན་ཆད་པ་མེད་པར་རྟེན་
འབྲེལ་གྱི་བློ་སྒྲུང་བཤད་པར་ཤིན་ཏུ་སྤྲོ་བས། ས་དེའི་མང་ཚོགས་རྣམས་
ཀྱིས་ཆེས་དགའ་བསུ་བགྱིད་པའི་སྒྲུང་པ་ཁྱད་མཚར་ཅན་ཞིག་ཏུ་གྱུར་ཡོད།
343



ད་ལྟ་ཁོང་གིས་བློ་ནས་སྒྲུང་ཁག་ཉི་ཤུ་ལྷག་བཤད་ཤེས་ཤིང༌། བཤད་པའི་
ཆུ་ཚད་ཀྱང་ཅུང་མཐོ་བ་ལགས། ཁོང་གིས་བསླབ་སྒྲུང་བཤད་པའི་ཁྱད་
ཆོས་གཙོ་བོ་ནི། ངག་སྒོ་ཡངས་ཤིང་ཚིག་འབྲུ་གསལ་བ། སྒྲུང་གི་ནང་
དོན་གྱི་འགྱུར་ལྡོག་ལྟར་དུ་གདོང་གི་ཉམས་དང་གླུ་སྐད་ཀྱང་འགྱུར་ཞིང་
སྐད་གདངས་ལའང་དྲག་ཞན་བར་གསུམ་གྱི་འགྱུར་ལྡོག་ཡོད། སྐབས་
སྐབས་སུ་ལག་པས་ཕྱག་རྒྱ་ཡང་སྣ་ཚོགས་ཤིག་སྟོན་ཐུབ་པས། ངོ་མ་མང་
ཚོགས་ཀྱི་ཡིད་འགུག་ཐུབ་པའི་སྒྲུང་པ་ཁྱད་པར་ཅན་ཞིག་ཡིན། ཁོང་གིས་
ད་དུང་གླིང་རྗེ་གེ་སར་རྒྱལ་པོའི་ཐང་ག་དང་ལོ་རྒྱུས་སོགས་ལའང་དཔྱད་པ་
བཏང་ན་གཏིང་ཟབ་ཅིང་དོན་ལ་མཐུན་པ་ཞིག་ཡིན་ནོ། །གོང་གསལ་གྱི་
སྒྲུང་པ་དག་གི་ལོ་རྒྱུས་གསལ་པོ་ཟུར་དུ་རེ་རེ་བཞིན་འགོད་རྒྱུ་ཡིན་པས་
དེར་གཟིགས་རོགས་མཛོད། །
ལྔ། ཐོས་སྒྲུང་གི་རིགས།
ཐོས་སྒྲུང་གི་རིགས་ནི་ཡི་གེ་གཅིག་ཀྱང་མི་ཤེས་པར་འབད་པ་ལྷོད་
མེད་ཀྱིས་རང་གི་རྣར་བརྟེན་ནས་བློར་ངེས་པའི་སྒྲུང་པའི་རིགས་ལ་ཟེར་བ་
ཡིན། ཐོས་སྒྲུང་ལ་གཏོགས་པའི་སྒྲུང་པར་མཚོན་ན་བབས་སྒྲུང་དང་པྲ་
སྒྲུང་། གཏེར་སྒྲུང་སོགས་ཀྱི་རིགས་དང་ཁྱད་པར་ཤིན་ཏུ་ཆེ། ཅིའི་ཕྱིར་
ཞེ་ན། ཁོ་ཚོས་ཆུང་དུས་ནས་རང་ཉིད་ཀྱི་བརྩོན་པ་དང༌། ཐོས་འཛིན་
ལ་བརྟེན་ནས་གླིང་རྗེ་གེ་སར་རྒྱལ་པོའི་སྒྲུང་སྦྱངས་ཏེ་ཤེས་པར་གྱུར་པ་མ་
གཏོགས། གཞན་མི་མངོན་ལྐོག་གྱུར་གྱི་སྟོབས་ཤུགས་ཤིག་ལ་བརྟེན་ནས་
གླིང་རྗེ་གེ་སར་རྒྱལ་པོའི་སྒྲུང་ཤེས་པར་གྱུར་པ་ཡིན། ཡིན་ནའང་ཁོ་ཚོའི་
:314



ཐུན་མོང་གི་ཁྱད་ཆོས་གཅིག་སྟེ། གོང་མ་ལྷ་ལ་གསོལ་མཆོད་དང་གེ་སར་
རྒྱལ་པོའི་དད་འདུན་ཟློག་མེད་ཡོད་དེ། དེ་དག་གིས་ཡི་གེ་མི་ཤེས་ཤིང་ལ་
ལ་ནི་ད་དུང་ལོང་བ་ཡིན་ཏེ་དཔེར་ན། རེབ་གོང་ས་ཁུལ་གྱི་ཐོས་སྒྲུང་
གི་རིགས་ལ་གཏོགས་པའི་སྒྲུང་པ་མིང་གྲགས་ཅན་ཀླུ་རྒྱལ（ 2011ལོར་ཚེ་
འདས）ལ་ཆ་མཚོན་ན། འཇིག་རྟེན་མི་ཡུལ་འདིར་སྐྱེས་པ་ནས་བཟུང་
དཀར་གསལ་གྱི་འོད་སྣང་མཐོང་མ་མྱོང་། ཁོའི་ཕ་ཡུལ་ནི་པཎ་ཆེན་རིན་པོ་
ཆེ་སྐུ་ཕྲེང་བཅུ་པའི་འཁྲུངས་ཡུལ་ཏེ་བིས་མདོ་ས་ཁུལ་ཡིན་ཞིང་། ཁོ་ཆུང་
དུས་ནས་ཕ་མ་གཉིས་ཚེ་ལས་འདས་ཏེ་འཚོ་རྟེན་མེད་པར་རང་གི་གཅེས་
སུ་འོས་པའི་ཕ་ས་ཕ་ཡུལ་བིས་མདོ་དང་ཁ་བྲལ་ནས་གྲོང་སྡེ་སྟོད་སྨད་བར་
གསུམ་ལ་འཁྱམས་ཏེ། མཐའ་མར་རེབ་གོང་གསེར་མོ་ལྗོངས་སུ་སླེབས་
རྗེས་ཁ་ལྟོ་འགྲང་བའི་ཆེད་དུ་སྒྲུང་པ་རྣམས་ཀྱི་གམ་དུ་གླིང་སྒྲུང་བསླབ་པར་་
ཆས། ཡིན་ནའང་ལག་ན་རྒྱུ་དང་ཐོད་ན་མིག་མེད་པའི་མི་ལོང་བ་ཞིག་
ལ་ཆ་མཚོན་ན། ཕྱོགས་བཞི་ཀུན་ཏུ་འཁྱམས་ཀྱང་རང་རྟོགས་ཀྱིས་རྗེས་སུ་
འཛིན་པའི་སྒྲུང་པ་བྱམས་བརྩེ་ཅན་ཞིག་དང་མ་མཇལ། དེ་ལྟར་ཡིན་ཡང་
སྒྲུང་པ་ཀླུ་རྒྱལ་གྱིས་བློ་གཅིག་སེམས་གཅིག་གིས་གླིང་རྗེ་གེ་སར་རྒྱལ་པོར་
དད་པ་བཅོས་མིན་བྱས་ཏེ་གླིང་སྒྲུང་སྦྱངས་པའི་སྤོབས་པ་མ་ཉམས་པར་མུ་
མཐུད་དུ་ཡུལ་གྲུ་ཀུན་ལ་འགྲིམས་མཐར་ལས་དབང་གིས་སྙིང་རྗེ་ལྡན་པའི་
སྒྲུང་པ་སྐད་གྲགས་ཅན་ལྡོམ་པོ་མཆོག་དང་འཕྲད། དེར་ཁོས་དད་གུས་
ལྡན་པའི་ངང་ནས་རིག་པ་བསྒྲིམས་ཏེ་རྣ་བ་བླག་ནས་ལྡོམ་པོས་བཤད་པའི་
གླིང་རྗེ་གེ་སར་རྒྱལ་པོའི་སྒྲུང་ལ་ཐེངས་འགར་ཉན་པ་ན། སྒྲུང་པ་ལྡོམ་
པོས་རང་ཤུགས་སུ་ཆ་རྐྱེན་ཅི་ཡང་མེད་པའི་སྒོ་ནས་ཀླུ་རྒྱལ་བློར་བབས་ཏེ་
རྗེས་སུ་འཛིན་རྒྱུར་ཐུགས་ཐག་བཅད་ཟེར། སྐབས་དེ་ནས་བཟུང་སྒྲུང་པ་
345



ལྡོམ་པོས་ནན་ཏན་གྱིས་གླིང་སྒྲུང་བཤད་དེ་སློབ་ཁྲིད་གནང་བ་དང༌། ཁོས་
ཀྱང་འབད་པས་ཉན་ནས་སྦྱངས་པ་ལྷོད་མེད་བྱས་ཏེ་མ་འགྱངས་པར་གླིང་
སྒྲུང་བཤད་པར་བྱང་ཆ་ཡོད་པ་ཞིག་ཏུ་གྱུར་ནས《ཧོར་གླིང་གཡུལ་འགྱེད》
དང《འཇང་གླིང་གཡུལ་འགྱེད》《བདུད་འདུལ》དང《ཨ་སྟག་ལྷ་མོ》བཅས་
བཤད་ཤེས་པར་མ་ཟད། རིམ་གྱིས་མཚན་སྙན་གྲགས་ཀྱང་ཇེ་ཆེ་ནས་ཇེ་
ཆེར་སོང༌། སྒྲུང་པ་ཀླུ་རྒྱལ་ལ་མཚོན་ན་ཡིག་འབྲུ་གཅིག་ཀྱང་མི་ཤེས་པའི་
སྟེང་མིག་ཟུང་ལོང་བ་ཡིན་པས། ཡོད་ཚད་ཐོས་འཛིན་རྣ་ལ་བརྟེན་ནས་
སྡུག་རུས་ཀྱིས་ཡིད་ལ་འཛིན་པ་མ་གཏོགས་ཐབས་ཤེས་གཞན་པ་ཏིལ་ཙམ་
ཡང་མེད། གཞན་ཡང་རེབ་གོང་གསེར་མོ་ལྗོངས་ཀྱི་བཙན་མོ་ཡར་རྟིང་
གི་སྒྲུང་པ་སྐད་གྲགས་ཅན་པདྨ་རྒྱལ་ལ་ཆ་མཚོན་ན་མིག་གཉིས་གསལ་པོ་
ཡིན་རུང་དུས་ཀྱི་དབང་གིས་ཡི་གེ་གཅིག་ཀྱང་འབྲི་ཀློག་མི་ཤེས་ཏེ། ཁོ་
རང་ལོ་ན་ཆུང་བའི་དུས་སུ་གླིང་རྗེ་གེ་སར་རྒྱལ་པོ་མཆོག་ལ་དད་འདུན་
ལྷོད་མེད་ཡོད་པ་དང་། གླིང་སྒྲུང་ཉན་པ་དང་བཤད་པ་སློབ་པ་བཅས་ལ་
ཤིན་ཏུ་དགའ་བས་བློ་སེམས་རྩེ་གཅིག་གིས་སྐད་གྲགས་ཅན་གྱི་སྒྲུང་མཁན་
རྣམས་ལ་བརྟེན་ནས་སྦྱངས་པ་གང་ལེགས་བྱས་མཐར། རིམ་གྱིས《ཧོར་
འདུལ》དང《འཇང་འདུལ》སོགས་སྒྲུང་ཁག་ལྔ་བཤད་ཤེས་པར་གྱུར་ཏེ་སྒྲུང་
པའི་མཚན་སྙན་ཡང་ཇེ་རྒྱས་ནས་ཇེ་རྒྱུས་ལ་སོང་ཡོད་སྐད། རེབ་གོང་
གསེར་མོ་ལྗོངས་ཀྱི་སྒྲུང་པ་མིང་གྲགས་ཅན་ཀླུ་རྒྱལ་ནི་ཐོས་སྒྲུང་གི་སྒྲུང་པའི་
རིགས་ཀྱི་ཚད་གཞིར་འཛིན་ས་ཞིག་བྱས་ཆོག་པ་ཡིན་ཏེ། ཁོང་དང་བཅས་
པའི་ལོ་རྒྱུས་གསལ་པོ་ཟུར་དུ་འགོད་རྒྱུ་ཡིན་པས་དེར་གཟིགས་པར་མཁྱེན།
36



དྲུག བརྒྱུད་སྒྲུང་གི་རིགས།
བརྒྱུད་སྒྲུང་གི་རིགས་འདི་ནི་རང་གི་ཨ་མྱེས་ཡང་མྱེས་རིང་ནས་
བརྒྱུད་ཡོང་བའི་སྒྲུང་སྣ་ཚོགས་འཆོལ་དུ་མ་བཅུག་པའི་སྟེང་ཇེ་རྒྱས་ཇེ་
ལེགས་སུ་བཏང་ནས་མི་རབས་དང་མི་རབས་ལ་བརྒྱུད་པའི་སྒྲུང་གི་རིགས་
ལ་ཟེར། བརྒྱུད་སྒྲུང་གི་རིགས་ལ་གཉིས་ཡོད་དེ། གཅིག་ནི་ངག་ཐོག་
ནས་བརྒྱུད་ཡོང་བའི་སྒྲུང་ཡིན་ལ། གཞན་གཅིག་ནི་ཡིག་ཐོག་ནས་བརྒྱུད་
ཡོང་བའི་སྒྲུང་ཡིན། བརྒྱུད་སྒྲུང་གི་སྒྲུང་པའི་རིགས་གཉིས་གང་ཡིན་རུང་
ཚང་མས་ཕ་མའི་རིང་ནས་བརྒྱུད་ཡོང་བའི་སྒྲུང་ལ་བར་ཆད་འབྱུང་དུ་མི་
འཇུག་པ་དང་། མི་དགོས་པའི་སླད་སྐྱོན་ཡང་ཤོར་དུ་མི་འཇུག་པར་རྣམ་
དག་གིས་བརྒྱུད་འཛིན་བྱེད་དགོས་པ་ལས་གཞན། ད་དུང་མི་རབས་རྗེས་
མས་འཛིན་སྤེལ་བྱེད་པའི་ནང་དུ་གླིང་རྗེ་གེ་སར་རྒྱལ་པོའི་སྒྲུང་ཇེ་ལེགས་
དང་ཇེ་རྒྱས་སུ་གཏོང་བའི་འོས་འགན་ཡང་ཡོད་ཟེར། བརྒྱུད་སྒྲུང་གི་
རིགས་ལ་གཏོགས་པའི་སྒྲུང་པས་གླིང་སྒྲུང་བཤད་པའི་སྐབས་སུ་ངེས་པར་
དུ་རང་གི་ཨ་མྱེས་ཡང་མྱེས་རིང་གི་བཟོ་ལྟ་དང་ཕྱག་རྒྱ་ལྟར་དུ་བཤད་པ་མ་
གཏོགས་རང་གིས་རང་བཟོས་ཀྱིས་བཤད་སྟངས་དང་ཕྱག་རྒྱ་གང་དྲན་གྱིས་
སྟོན་མི་རུང་བ་ལགས། བརྒྱུད་སྒྲུང་གི་རིགས་ལ་གཏོགས་པའི་སྒྲུང་པ་ལས་
ཡུལ་ཤུལ་ཁུལ་གྱི་སྒྲུང་པ་སྐད་གྲགས་ཅན་བུ་ཐུབ་དགའ་དང་རྨ་ལྷོའི་བུད་
མེད་སྒྲུང་པ་མནའ་མ་རྡོ་རྗེ། མགོ་ལོག་ས་ཁུལ་གྱི་སྒྲུང་པ་མིང་གྲགས་ཅན་
ཚེ་རྡོར། བོད་ལྗོངས་ཀྱི་སྒྲུང་པ་ཚེ་བརྟན་རྡོ་རྗེ་སོགས་ཀྱིས་བཤད་པའི་གླིང་
སྒྲུང་ནི་ཆུང་དུས་ནས་རང་གི་ཕ་མེས་དང་བླ་མའི་ངག་ཐོག་ནས་བརྒྱུད་ཡོང་
347



བའི་སྒྲུང་ཡིན། ཁོ་ཚོའི་ཁྱད་ཆོས་ནི་དཔེ་ཆར་ལྟ་མི་དགོས་ཤིང༌། སྒྲུང་
གང་བཤད་འདོད་ན་དེ་ངག་ཐོག་ནས་ཆུ་བཞུར་བ་ལྟར་ལྷུག་ལྷུག་ཏུ་བཤད་
ཤེས་པ་ཡིན། ཁོ་ཚོས་བཤད་པའི་སྒྲུང་གི་ནང་དོན་ཡང་ཁ་ཚང་ཞིང་ཚིག་
འབྲུ་གསལ་བས ་སྒྲུང་དད་ཀྱི་མང་ཚོགས་རྣམས་ཀྱིས་ཉན་འདོད་པ་
རེད། དཔེར་ན་བུད་མེད་སྒྲུང་པ་མནའ་མ་རྡོ་རྗེར་མཚོན་ན་ཡང་ཆུང་
དུས་ནས་སྒྲུང་དཔེ་ལ་ཤིན་ཏུ་དགའ་བའི་དབང་གིས་ཕྱོགས་གཅིག་ནས་
སློབ་གྲྭར་ཆས་ཏེ་རིག་གནས་ལ་སྦྱངས་པ་དང༌། ཕྱོགས་གཞན་ཞིག་ནས་ཨ་
ཕའི་དྲུང་དུ་གླིང་རྗེ་གེ་སར་རྒྱལ་པོའི་སྒྲུང་ལ་ཉན་ཞིང་སྦྱངས་པ་གང་
ལེགས་བྱས་པའི་མཐར། 《ཨ་སྟག་ལྷ་མོ》དང《འཇང་ཕྲུག》ལ་སོགས་མང་
ཚོགས་ཀྱིས་ཉན་འདོད་ཆེ་བའི་སྒྲུང་ཁག་གསུམ་བློར་བཤད་ཤེས་པ་ལགས།
ལོ་ངོ་བཅུའི་ཟིང་ཆས་ཁོ་མོས་སྒྲུང་བཤད་པར་བར་བགེགས་ཆེན་པོ་བཟོས་
ནའང་། དེ་སྔ་ང་ཚོས་ཁོ་མོར་འཚམས་འདྲི་བྱེད་པའི་སྐབས་སུ། ད་
དུང《འཇང་ཕྲུག》ཁ་ཚང་བར་བཤད་ཤེས་པར་མ་ཟད། གླིང་རྗེ་གེ་སར་
རྒྱལ་པོའི་སྒྲུང་གི་འབྱུང་ཁུངས་དང་དཔའ་རྟུལ་རྣམས་ཀྱི་ལོ་རྒྱུས་ཀྱང་
བརྗོད་ཤེས་པ་ཡིན། ཁོ་མོའི་སྒྲུང་བཤད་པའི་ཁྱད་ཆོས་གཙོ་བོ་ནི་སྐད་སྙན་
ཞིང་འགྱུར་ཁུགས་ལྡན་ལ། ཡིག་ཐོག་དང་ངག་ཐོག་གང་ནས་བརྗོད་ཀྱང་
བྱང་ཆ་ཡོད་པ་དང་། བརྗོད་པའི་ཚིག་ཀྱང་ཡིག་སྐད་དང་གྲོང་སྐད་འདྲེས་
མ་ཞིག་ཡིན་པས་མི་རྣམས་ཉན་འདོད་ཤིན་ཏུ་ཆེ་བ་ཞིག་ལགས། དུས་
རྒྱུན་ཁོ་མོར་ཁོམ་སྐབས་རེ་བྱུང་ཚེ་ཁྱིམ་ཚང་ཀུན་གྱིས་བོས་ནས་སྒྲུང་བཤད་
དུ་འཇུག་ཅིང༌། ལོ་རེར་རྫོང་ཡོངས་ཀྱི་རྟ་རྒྱུག་དགའ་སྟོན་གྱི་སྐབས་སུའང་
ཁོ་མོ་ གདན་འདྲེན་ཞུས་ནས་ཚོགས་ཆེན་སྟེང་དུ་གླིང་སྒྲུང་བཤད་དུ་བཅུག་
པ་དང་འཇུག་བཞིན་མཆིས། གཞན་ཡང་བརྒྱུད་སྒྲུང་གི་སྒྲུང་པའི་རིགས་
348



ཀྱི་ཚད་གཞིར་བཟུང་འོས་པའི་སྒྲུང་པ་གྲགས་ཅན་བུ་ཐུབ་དགའ་ལ་ཆ་
མཚོན་ན། ཁོང་གི་ཨ་མྱེས་ཡང་མྱེས་རིང་ལ་གླིང་རྗེ་གེ་སར་རྒྱལ་པོའི་སྒྲུང་
ལ་དགའ་ཞིང་དར་རྒྱ་ཆེ་བས། སྒྲུང་དཔེ་ཚད་དང་ལྡན་པ་ཇི་སྙེད་ཅིག་མི་
རབས་ནས་མི་རབས་བར་བརྒྱུད་ཡོང་ཡོད། ཁོང་རྣམ་པས་བཤད་པའི་
སྒྲུང་དང་བྲིས་པའི་སྒྲུང་མང་པོ་ཞིག་མ་འཁྲུལ་མ་ནོར་དང་མ་འཆོལ་མ་
ཉམས་པར་མི་རབས་བཞིར་རྒྱུད་འཛིན་བྱས་པར་མ་ཟད། བུ་ཐུབ་དགའ་
ཁོང་གིས་ཀྱང་གླིང་སྒྲུང་གི་སྒྲུང་དཔེ་གསར་པ་མང་པོ་ཞིག་དག་སྒྲིག་བྱས་
ཡོད། ལོ་བཅུའི་ཟིང་ཆ་སློང་བའི་སྐབས་སུའང་ཁོང་གིས་རང་གི་ཨ་མྱེས་
ཡང་མྱེས་རིང་ལ་བརྒྱུད་ཡོང་བའི་གླིང་སྒྲུང་དག་ལ་གནོད་སྐྱོན་ཅི་ཡང་ཤོར་
དུ་མ་བཅུག་པར་སྦས་གསང་ལེགས་པོ་བྱས། ཁོང་རང་ཉིད་ཀྱིས་བཤད་པ་
ལྟར་ན། ད་ལྟ་ཁོང་གི་ལག་ཏུ་བརྒྱུད་ཡོང་བའི་སྒྲུང་དཔེ་སྒམ་གང་ཡོད་
ཅེས་ཟེར། ཡིན་ནའང་ཁོང་ལ་སྐྲག་འཇིགས་ཐེངས་མང་པོ་བྱུང་མྱོང་བའི་
དབང་གིས་དེང་སྐབས་ད་དུང་ང་ཚོའི་ཞིབ་འཇུག་ཁང་ལ་སྤྲོད་འདོད་མེད་
པ་རེད། ད་ལྟ་ཁོང་གིས་དག་སྒྲིག་བྱས་ཏེ་ང་ཚོར་སྤྲད་ཟིན་པའི《ཅེ་རང་
ལུག་རྫོང》དང《མེ་རི་ཐོག་རྫོང》གཉིས་ལ་ཞིབ་ཏུ་བལྟས་ན། བརྒྱུད་སྒྲུང་
གི་རིགས་ལ་གཏོགས་པའི་སྒྲུང་པ་སྐད་གྲགས་ཅན་བུ་ཐུབ་དགས་བཤད་པ་
དང་བྲིས་པའི་གླིང་སྒྲུང་གི་སྒྲུང་དཔེ་དག་ནི་སྒྲུང་དཔེ་གཞན་ལས་ཚིག་སྙན་
ཞིང་ཁ་ཚང་བ་དང་། ནང་དོན་ཡང་འཛོམས་པོ་ཕུན་སུམ་ཚོགས་པས།
མང་ཚོགས་ཀྱི་ཁྲོད་དུ་བཤད་ན་ཁས་ལེན་དང་ཡིད་ཆེས་ཀྱང་ཆེན་པོ་ཡོད་
པ་རེད། སྒྲུང་པ་བུ་ཐུབ་དགའ་དང་། སྒྲུང་པ་ཚེ་བརྟན་རྡོ་རྗེ། བུད་
མེད་སྒྲུང་པ་མནའ་མ་རྡོ་རྗེ་བཅས་ཀྱི་ལོ་རྒྱུས་གསལ་པོ་ཟུར་དུ་རེ་རེ་བཞིན་
འགོད་རྒྱུ་ཡིན་པས་དེར་གཟིགས་པར་མཁྱེན།
349



བདུན། སྒྲུང་ཞྭ་དང་ཐང་སྒྲུང་གི་རིགས།
སྒྲུང་ཞྭའི་རིགས་ནི་སྒྲུང་པས་སྒྲུང་བཤད་པའི་སྐབས་སུ་བླ་མས་སྒྲུང་
པའི་རྟགས་མཚན་ལ་གནང་བའི་ཞྭ་དེ་ལ་ཟེར། སྒྲུང་ཞྭ་དེ་བླ་མས་སྒྲུང་
པ་རེད་ཅེས་རྟགས་མཚན་ལ་གནང་བ་མ་གཏོགས་ཞྭ་ལ་བརྟེན་ནས་སྒྲུང་
བཤད་ཤེས་པའི་ངེས་པ་མེད། ཅིའི་ཕྱིར་ཞེ་ན། མདོ་དབུས་ཁམས་གསུམ་
དུ་སྐད་གྲགས་ཆེ་བའི་སྒྲུང་པ་གྲགས་པ་དང་ཚེ་རིང་དབང་འདུས་རྣམ་
གཉིས་ལ་ཡང་བླ་མས་གནང་བའི་སྒྲུང་ཞྭ་རེ་ཡོད། སྒྲུང་པ་དེ་གཉིས་ཀྱིས་
གླིང་རྗེ་གེ་སར་རྒྱལ་པོའི་སྒྲུང་ཐོགས་པ་མེད་པར་བཤད་ཤེས་པས་ན། ཁོང་
རྣམ་པ་གཉིས་ཀྱི་ཕ་ཡུལ་གྱི་བླ་མས་སྒྲུང་བཤད་ཆོག་པ་དང་ཡང་ན་སྒྲུང་
པ་རེད་ཅེས་རྟགས་མཚན་དུ་སྒྲུང་ཞྭ་རེ་གནང་བ་ཡིན། གལ་སྲིད་སྒྲུང་ཞྭ་
དེ་མེད་པའི་དབང་དུ་བཏང་ནའང་སྒྲུང་སྔར་བཞིན་བཤད་ཤེས་པ་ལགས།
དེས་ན་གླིང་རྗེ་གེ་སར་རྒྱལ་པོའི་སྒྲུང་པའི་རིགས་ལས་སྒྲུང་ཞྭའི་རིགས་ཤིག་
བཀར་ན་ཁྱབ་ཆུང་ཞིང་དོན་ལ་ཡང་དེ་འདྲར་གནས་པ་ཞིག་མིན་པར་སྙམ།
ཐང་སྒྲུང་གི་རིགས་ནི་གླིང་རྗེ་གེ་སར་རྒྱལ་པོའི་ཐང་གའམ་དཔའ་
རྟུལ་ཞིག་གི་ཐང་གར་བལྟས་ཏེ་བཤད་པའི་སྒྲུང་ལ་ཐང་སྒྲུང་ཟེར། གེ་སར་
རྒྱལ་པོའི་སྒྲུང་གི་ཞིབ་འཇུག་པ་འཇམ་དཔལ་རྒྱ་མཚོས་ཐང་སྒྲུང་བཤད་
པའི་སྒྲུང་པ་ཕལ་མོ་ཆེས་རང་གིས་ཐང་ག་འབྲི་ཤེས་ཤིང་དཔྱད་པའང་
གཏོང་ཤེས་ཞེས་བཀོད་ཡོད་པ་རེད། ཁོ་བོའི་བསམ་པར། ཐོང་སྒྲུང་གི་
རིགས་འདི་སྒྲུང་པའི་རིགས་ཤིག་ལ་བཀུར་ན་ཁྱབ་ཧ་ཅང་ཆུང༌། ཐང་
སྒྲུང་གི་སྒྲུང་པ་ཞེས་པ་དེ་ཚོས་ཐང་གའི་སྟེང་བྲིས་པའི་རི་མོ་ལ་བལྟས་ནས་
350



སྒྲུང་ཉུང་ཙམ་ཞིག་བཤད་པ་མ་གཏོགས་མགོ་རྔ་མ་དང་བར་སྐེད་པ་ཅན་
གྱི་སྒྲུང་ཁ་ཚང་ཞིག་བཤད་མི་ཐུབ། གལ་སྲིད་སྒྲུང་ལ་མཁས་པའི་སྐྱེས་བུ་
ཞིག་ཡིན་ཕྱིན། སུས་ཀྱང་ཐང་གའི་རི་མོར་བལྟས་ནས་གླིང་སྒྲུང་ཉུང་ཙམ་
བཤད་ཤེས་པ་དང་དཔྱད་པ་གཏོང་ཐུབ་པར་མ་ཟད། མཚོ་སྔོན་མགོ་ལོག་
གི་སྒྲུང་པ་སྐད་གྲགས་ཅན་ངག་རིག་ལ་མཚོན་ན། སྙན་ཞིང་འཇེབས་པའི་
གླུ་གཅིག་གིས་ཀྱང་གླིང་རྗེ་གེ་སར་རྒྱལ་པོ་དང་དཔའ་རྟུལ་རྣམས་ཀྱི་ལོ་
རྒྱུས་ལ་འགྲེལ་བཤད་ཆ་ཚང་བ་ཞིག་རྒྱག་ཐུབ། དེ་བས་སྒྲུང་ཞྭ་དང་ཐང་
སྒྲུང་གཉིས་སྒྲུང་པའི་རིགས་གཉིས་སུ་དབྱེ་ནས་ཞིབ་ཏུ་འབྲི་དགོས་པའི་ཕན་
འབྲས་ཆེན་པོ་མེད་བསམས་ཏེ་མང་པོ་མ་བྲིས།
བརྒྱུད། སྒྲུང་པའི་རིགས་ཀྱི་འབྱུང་ཁུངས་དང་བརྒྱུད་རིམ།
སྒྲུང་པའི་རིགས་ཀྱི་འབྱུང་ཁུངས་དང་བརྒྱུད་རིམ་ལ་དཔྱད་པ་རགས་
ཙམ་བཀོད་ན། དེ་ཡང་གླིང་རྗེ་གེ་སར་རྒྱལ་པོའི་སྒྲུང་པའི་རིགས་ལས་
བསླབ་སྒྲུང་དང་ཐོས་སྒྲུང༌། བརྒྱུད་སྒྲུང་སོགས་ཀྱི་རིགས་ལ་དེ་འདྲའི་ངོ་
མཚར་ཅན་གྱི་བརྒྱུད་རིམ་མང་པོ་མེད་ཅིང་། གཙོ་བོ་རང་རང་གི་བརྩོན་
འགྲུས་དང་མཐུན་རྐྱེན་སོགས་ལ་བརྟེན་ནས་སྦྱངས་པའི་སྒྲུང་པའི་རིགས་
འགའ་ཡིན་པས་འདིར་མང་པོ་བརྗོད་པའི་དགོས་པ་མེད། གཞན་ཏེ་
བབས་སྒྲུང་དང་གཏེར་སྒྲུང་། པྲ་སྒྲུང་གི་རིགས་ལ་ལྷ་སྒྲུང་ལྟ་བུའི་བརྒྱུད་
རིམ་ངོ་མཚར་ལྡན་པ་རེ་ཡོད་ཅིང༌། ཁོང་རྣམ་པས་བཤད་པའི་གླིང་སྒྲུང་
ཡང་གོང་མ་ལྷས་རོགས་ཁྲིད་ལ་བརྟེན་ནས་བཤད་པ་ཡིན་ཟེར། སྤྱིར་གོང་
གསལ་གྱི་བཤད་ཚུལ་འདི་རིགས་ལ་དེང་སྐབས་ད་རུང་དངོས་གཙོ་རིང་
35།



ལུགས་ལྟར་འོས་ཤིང་མཐུན་པའི་འགྲེལ་བཤད་ཅིག་རྒྱག་མི་ཐུབ་ནའང་།
བབས་སྒྲུང་གི་རིགས་ལ་གཏོགས་པའི་སྒྲུང་པ་ཞིག་ལ་ཆ་མཚོན་ན། གླིང་
རྗེ་གེ་སར་རྒྱལ་པོའི་སྒྲུང་ཁག་བརྒྱ་ཕྲག་ལྷག་བློར་བཤད་ཤེས་པ་འདི་ཡང་
དངོས་ཡོད་གནས་ཚུལ་ཡིན་པས་ངོ་མ་ཡ་མཚན་སྐྱེས་དགོས་པ་ཞིག་རེད།
མི་ཚེ་གཅིག་ལ་བློར་བཟུང་བའི་དབང་དུ་བཏང་ནའང་འདི་འདྲ་མང་པོ་
ཞིག་ཡིད་དུ་འཛིན་ཐབས་མེད་པ་ཞིག་རེད། དེས་ན་འདིར་ཚན་རིག་
གིས་སྡོམ་ཚིག་གསལ་པོ་ཞིག་གནས་སྐབས་ཙམ་ལ་འཇོག་པའི་སྐལ་བ་ཤིན་
ཏུ་ཕྲ། ཡིན་ནའང་ཁོ་བོས་དུས་ཡུན་ཅུང་རིང་བོའི་ནང་དུ་སྒྲུང་པ་འདིའི་
རིགས་ལ་དབྱེ་ཞིབ་བྱས་པའི་འབྲས་བུར་ཤར་བ་ནི་འདི་ལྟ་སྟེ།
1. ལྷ་སྒྲུང་གི་རིགས་ལ་གཏོགས་པའི་བབས་སྒྲུང་དང་བཅས་པའི་
སྒྲུང་པར་ཆ་མཚོན་ན། ཁོ་ཚོ་ཕལ་མོ་ཆེ་ཆུང་དུས་ནས་ཕ་མ་སྤུན་ཟླ་སོགས་
དང་ཁ་བྲལ་ནས་བརྟེན་སའི་གཞི་མེད་ཕྱིར། མཐའ་ཡས་པའི་ཞིང་ཁམས་
སུ་འཁྱམས་ནས་ཕྱོགས་གཅིག་ནས་ཟས་སློང་བ་དང་ཕྱོགས་གཞན་ཞིག་ནས་
བོད་གངས་ཅན་གྱི་གནས་འགངས་ཆེན་དག་ལ་མཇལ་སྐོར་བྱེད་པའི་བརྒྱུད་
རིམ་ནང་སྡུག་པོ་ཡ་ང་བ་རེ་མྱངས་ཤིང་། ཁོ་ཚོ་སུས་ཀྱང་རྒྱབ་དྲོན་པོ་དང་
ཕོ་བ་འགྲང་བའི་སླད་དུ། ཡུལ་ཁམས་གང་ལ་སླེབས་ཀྱང་གླིང་རྗེ་གེ་སར་
རྒྱལ་པོའི་སྒྲུང་གི་ཚན་པ་རེ་དང་། དཔའ་རྟུལ་རྣམས་ཀྱི་རྣམ་ཐར། སྒྲུང་
ཚིག་སྙན་མོ། དེ་མིན་དམངས་ཁྲོད་ཀྱི་གླུ་དང་ལ་གཞས། འབྲས་དཀར་
དང་གཏམ་རྒྱུད་ལ་སོགས་ཀྱང་བློར་བཟུང་ནས་སྦྱངས་པ་ལེགས་པར་བྱས་
ཏེ། མ་འོངས་པར་གེ་སར་སྒྲུང་གི་སྒྲུང་པ་ཞིག་ཏུ་འགྱུར་བར་ཚིག་དང་
དོན་གྱི་སྒོ་ནས་རྨང་གཞི་བརྟན་པོ་ཞིག་བཙུགས་པ་ཡིན།
2. ལྷ་སྒྲུང་ལ་གཏོགས་པའི་སྒྲུང་པའི་རིགས་ཕལ་ཆེ་བས་ཡི་གེ་གཅིག་
352



ཀྱང་མི་ཤེས་པས། གཞན་གྱི་རིག་གནས་རྩོམ་རིག་དང་བསམ་བློ་མི་འདྲ་
བ་སོགས་ཀྱིས་ཤན་ཤུགས་ཐེབས་པ་ཉུང་ཞིང༌། ལྷག་པར་དུ་དེང་སྐབས་
ལྟ་བུའི་ཚན་རྩལ་གྱི་འཕྲུལ་ཆས་སྣ་ཚོགས་དང༌། གློག་བརྙན་དང་བརྙན་
འཕྲིན། སྒྲ་སྡུད་འཕྲུལ་འཁོར་ལ་སོགས་མཐོང་ཐོས་མེད་དེ་དབྱར་དགུན་
སྟོན་དཔྱིད་མེད་པར་ནངས་སྔ་ལངས་དང་དགོང་འཕྱི་ཉལ་བྱས་ཏེ། ས་
སྟོང་ལུང་སྟོང་དུ་ཕྱུགས་རིགས་རྟ་ནོར་ལུག་གསུམ་གྱི་རྗེས་དེད་ནས་ཉིན་
རེ་རེ་ཕུད་པ་དང་། ཁོ་ཚོའི་དུས་རྒྱུན་གྱི་འཚོ་བའི་ནང་འདྲེན་བྱེད་མིག་
གིས་མཐོང་ཐུབ་པ་ནི་གནམ་སྔོན་པོ་དང་ས་དོག་མོ། གངས་རི་དང་རྫ་
རི། རྨ་ཆུ་དང་འབྲི་ཆུ་ཡིན་ལ། སྒྲ་འཛིན་རྣ་བས་ཐོས་ཐུབ་པ་ནི་ལྷ་སྒྲུང་
དང་གཏམ་རྒྱུད། མགུར་དང་གླུ་གཞས་སོགས་ཡིན་པ་ལས་གྲོང་ཁྱེར་
དང་གཞན་ཡུལ་ལ་འབྲེལ་བ་དམ་པོ་མེད་པས། དུས་དང་རྣམ་པ་ཀུན་ཏུ་
བསམ་བློའི་ནུས་ཤུགས་དེ་ཐ་ཐོར་དུ་མ་སོང་བར་གླིང་རྗེ་གེ་སར་རྒྱལ་པོ་
མཆོག་ལ་དད་པ་ལྷོད་པ་མེད་པ་བྱས་ཤིང་། ཁོང་གི་མཛད་རྗེས་གཙོ་བོ་
བརྗོད་པའི་སྒྲུང་ལ་བློ་ཁ་ཕྱོགས་ཏེ་འབད་འབུངས་དང་སྦྱངས་པ་བྱེད་ཐུབ་
པའི་རྐྱེན་གྱིས་མ་འོངས་པར་སྒྲུང་པ་ཞིག་ཏུ་འགྱུར་བའི་ཕྱོགས་ལ་ཆ་རྐྱེན་
ལེགས་པོ་བསྐྲུན་པ་ཡིན། །
3. བོད་ཀྱི་ལོ་རྒྱུས་སྟེང་ནས་བཤད་ན་ཡི་གེ་མེད་པའི་སྔོན་ལ་ཆབ་
སྲིད་སྒྲུང་ལྡེའུ་བོན་གསུམ་གྱིས་བསྐྱངས་ཞེས་བཤད་ཚུལ་ཡོད་ལ།དངོས་
གནས་ཀྱང་རིག་གནས་དང་གཏམ་རྒྱུད། གླུ་དང་ལ་གཞས་ཐམས་ཅད་མི་
རབས་ནས་མི་རབས་ལ་ངག་བརྒྱུད་བྱས་ཡོང་བ་ཡིན་པས། ང་ཚོ་གངས་ཅན་
པ་ཞེས་འབོད་པའི་མི་རིགས་འདིར་གནའ་ནས་བཟུང་ཡིད་འཛིན་གྱི་ནུས་
པ་ཁྱད་པར་ཅན་ཞིག་ལྡན་པའི་མི་རིགས་ཤིག་རེད། དེ་བཞིན་དུ་ལྷ་སྒྲུང་གི་
353



རིགས་ལ་གཏོགས་པའི་སྒྲུང་པ་རྣམས་ལ་ཡང་ལྷན་སྐྱེས་ཀྱི་ཡོན་ཏན་དང་
ཕུལ་བྱུང་གི་ཡིད་འཛིན་ནུས་པ་ཞིག་ཡོད་པ་རེད། སྒྲུང་པ་ཚོའི་ཐུན་མོང་གི་
ཁྱད་ཆོས་གཙོ་བོ་ཞིག་ནི་ཁོ་ཚོ་གང་ཟག་ཕལ་པ་ཞིག་དང་མི་མཚུངས་པར་
སྒྲུང་དང་གཏམ་རྒྱུད། གླུ་དང་ལ་གཞས་གང་ཞིག་ཡིན་རུང་ཚང་མ་ཡིད་
ལ་འཛིན་སླ་ཞིང་བཟུང་ཟིན་པ་དེའང་བརྗེད་དཀའ་བ་ཞིག་ཡིན། དཔེར་
ན། རང་རེའི་ཞིབ་འཇུག་ཁང་དུ་གདན་འདྲེན་ཞུས་ཡོད་པའི་བབས་སྒྲུང་གི་
སྒྲུང་པ་སྐད་གྲགས་ཅན་ཚེ་རིང་དབང་འདུས་ལ་ཆ་མཚོན་ན། གླིང་རྗེ་གེ་
སར་རྒྱལ་པོའི་སྒྲུང་ཁག་བརྒྱ་ཕྲག་ལྷག་བློར་བཤད་ཤེས་པ་ལས་གཞན། ཁོང་
གིས་ཆུང་བྱིས་པའི་དུས་སུ་ཡིད་ལ་བཟུང་བའི་གཏམ་རྒྱུད་དང་དམངས་གླུ་
སོགས་གྲངས་ལས་འདས་པ་ཞིག་ཀྱང་ད་ལྟ་ད་རུང་བརྗེད་མེད་པར་མ་ཟད།
ཐ་ན་ཚིག་འབྲུ་དང་གོ་རིམ་སོགས་ཀྱང་གསལ་ཞིང་དག་པར་བརྗོད་ཐུབ་པ་
ལགས། གལ་སྲིད་ཁོང་ལ་ལྷན་སྐྱེས་ཀྱི་བློ་རིག་ཕུལ་དུ་བྱུང་བ་ཞིག་དང་ཡིད་
འཛིན་གྱི་ནུས་པ་ཁྱད་པར་ཅན་ཞིག་མེད་པའི་དབང་དུ་བཏང་ན། སྒྲུང་དང་
གཏམ་རྒྱུད། གླུ་དང་མགུར་མོ་དེ་འདྲ་མང་པོ་ཞིག་བློ་ལས་བཤད་ལེན་ཐུབ་
པའི་ངེས་པ་གང་ན་ཡོད། དེ་བས་ན་གླིང་རྗེ་གེ་སར་རྒྱལ་པོའི་སྒྲུང་བཤད་
མཁན་གྱི་སྒྲུང་པ་སྐད་གྲགས་ཅན་ཞིག་ཏུ་འགྱུར་བར་ངེས་པར་དུ་ལྷན་སྐྱེས་
ཀྱི་ཡོན་ཏན་ཞིག་དང་ཡིད་འཛིན་གྱི་ནུས་པ་ཁྱད་པར་ཅན་ཞིག་ལྡན་དགོས་
པ་རེད།
4. ལྷ་སྒྲུང་གི་རིགས་ལ་གཏོགས་པའི་སྒྲུང་པ་ཚོས་བཤད་པ་ལྟར་ན།
ཁོ་ཚོའི་ཡིད་དུ་གླིང་རྗེ་གེ་སར་རྒྱལ་པོའི་སྒྲུང་ཁག་བརྒྱ་ཕྲག་ལྷག་ཡོད་ཅེས་
སྨྲ་བར་མ་ཟད། སྒྲུང་ཁག་སོ་སོའི་ཁ་ཡིག་ཀྱང་འཁྲུལ་བ་མེད་པར་བསྒྲིགས་
ནས་ཡི་གེའི་རི་མོའི་གཟུགས་སུ་བཀོད་ཡོད་པ་དང་། ད་དུང་སྒྲུང་པ་ལ་ལས་
35



རང་ཉིད་འཆི་རག་བར་དུ་གླིང་རྗེ་གེ་སར་རྒྱལ་པོའི་སྒྲུང་བཤད་དེ་མཇུག་
བསྒྲིལ་རྒྱུ་མེད་ཟེར། དེང་གི་དུས་འདིར་མི་རིགས་དཔེ་སྐྲུན་ཁང་སོ་སོས་ཀྱང་
སྒྲུང་པ་རྣམ་པ་ཚོས་བཤད་པའི་གླིང་རྗེ་གེ་སར་རྒྱལ་པོའི་སྒྲུང་དཔེ་མི་ཉུང་
བ་ཞིག་དག་སྒྲིག་བྱས་ནས་པར་དུ་སྐྲུན་ཡོད། འོ་ན་ཁོང་ཚོས་བཤད་པའི་
སྒྲུང་པར་སྐྲུན་བྱས་ཟིན་པ་དང་མ་བྱས་པ་དེ་དག་ཐམས་ཅད། གླེགས་བམ་
གཅིག་གཅིག་བྱས་ནས་བློ་ལ་བཟུང་ཡོད་པ་ཨེ་ཡིན་ཞེ་ན། ཁོ་བོའི་བསམ་
པར་སྒྲུང་ཁག་དེ་འདྲ་མང་པོ་ཞིག་རེ་རེ་བཞིན་བློར་བཟུང་བ་རེད་ཅེས་
བརྗོད་ཚེ་དོན་དངོས་དང་མཐུན་པ་ཞིག་མ་རེད། དེ་ནི་གོང་དུ་བརྗོད་ཟིན་
པའི་ཆ་རྐྱེན་གསུམ་ཚང་བའི་རྨང་གཞིའི་སྟེང་དུ། ཆེས་གལ་ཆེན་གྱི་ཆ་རྐྱེན་
ཞིག་ནི་ལྷ་སྒྲུང་ལ་གཏོགས་པའི་སྒྲུང་པའི་རིགས་ཕལ་ཆེར་ཆུང་བྱིས་པའི་
དུས་སུ་ཁྱིམ་ཚང་ཁོར་ཡུག་གི་མི་རྣམས་ཀྱི་ཤན་ཤུགས་ཐེབས་ཡོད་དེ། ཕ་
མ་དང་རྒན་རབས་པ་ཚོས་དུས་རྒྱུན་པར་བཤད་པའི་གཏམ་རྒྱུད་དང་གླིང་
རྗེ་གེ་སར་རྒྱལ་པོའི་སྒྲུང་ལ་ཉན་པ་དང་རེ་རེ་བཞིན་ཡིད་ལ་བཟུང་བ་དེས་
རྗེས་ཕྱོགས་སུ་གླིང་རྗེ་གེ་སར་རྒྱལ་པོའི་སྒྲུང་པ་ཞིག་ཏུ་འགྱུར་བར་ཆ་རྐྱེན་
དང་མཐུན་རྐྱེན་ལེགས་པོ་ཞིག་བསྐྲུན་པ་རེད། དཔེར་ན། བོད་ལྗོངས་ཀྱི་བུད་
མེད་སྒྲུང་པ་སྐད་གྲགས་ཅན་གཡུ་སྨན་ལ་མཚོན་ན། ཁོ་མོས་མོ་ལོ་བཅུ་དྲུག་
གི་རིང་ལ་རང་ཉིད་ཀྱི་ཨ་ཕས་བཤད་པའི་གླིང་རྗེ་གེ་སར་རྒྱལ་པོའི་སྒྲུང་ལ་
ཉན་པ་དང་དེ་དག་རེ་རེ་བཞིན་ཡིད་ལ་བཟུང་བ་དེས། ཁོ་མོ་རྗེས་ཕྱོགས་སུ་
གླིང་རྗེ་གེ་སར་རྒྱལ་པོའི་སྒྲུང་པ་མིང་གྲགས་ཅན་ཞིག་ལ་འགྱུར་བའི་ཕྱོགས་སུ་
མེད་དུ་མི་རུང་བའི་ཆ་རྐྱེན་ལེགས་པོ་ཞིག་བསྐྲུན་པ་ཡིན་ཏེ། སྒྲུང་མི་ཤེས་
པ་ནས་ཤེས་པར་གྱུར་པ་དང༌། ཤེས་པ་ནས་རྒྱ་ཇེ་ཆེར་དང༌། གཏིང་ཇེ་ཟབ་
ལ་བཏང་ནས་རིམ་གྱིས་གླིང་རྗེ་གེ་སར་རྒྱལ་པོའི་སྒྲུང་ལ་ཤིན་ཏུ་བྱང་ཆ་
35)



ཡོད་པའི་སྒྲུང་པ་ཞིག་ཏུ་གྱུར་པར་མ་ཟད། རང་ལ་ངག་ལས་རྩོམ་པའི་ནུས་
པའང་མེད་པ་ནས་ཡོད་པར་གྱུར་པས་ན། ད་ལྟ་བརྩམས་སྒྲུང་གསར་རྩོམ་
བྱེད་པའི་དཔེ་ལྟར་གླིང་རྗེ་གེ་སར་རྒྱལ་པོའི་སྒྲུང་དཔེ་རེ་རེ་བཞིན་སྒྲུང་པ་
ཚོས་ངག་ལས་བརྩམས་པ་ཡིན་པར་སེམས། གཞན་ཡང་གནའ་རབས་ཀྱི་
རྒྱལ་ཁབ་ཕྱི་ནང་གི་དཔྱད་གཞིའི་ཡིག་ཆ་དག་དང༌། ལྷག་པར་དུ་རྒྱ་གར་གྱི་
སྙན་ངག་པ་ཆེན་པོ་ནག་མོ་ཁོལ་གྱི་བློ་དང་རིག་པ་རྐྱེན་གློ་བུར་བ་ཞིག་ལ་
བརྟེན་ནས་སད་སངས་པའི་ལོ་རྒྱུས་སོགས་ལ་བལྟས་ན། གལ་སྲིད་བློ་རིག་
འཛོམས་ཤིང་དད་པ་གཡོ་མེད་ཡོད་པའི་སྐྱེ་བ་ཞིག་ལ་མཚོན་ན། དུས་
ཡུན་ཧ་ཅང་རིང་པོའི་ནང་དུ་བློ་སེམས་རྩེ་གཅིག་དང་འབད་འབུངས་
ལྷོད་མེད་ཀྱིས་ལས་གནས་གཅིག་ལ་གཏད་དེ་སྦྱངས་པ་དང་ཤེས་བྱ་མང་
པོ་བསགས་ནས་ཆུ་ཚད་ངེས་ཅན་ཞིག་ལ་སླེབས་པ་ན། གློ་བུར་དུ་རྨི་ལམ་
མམ་རྒྱུ་རྐྱེན་གཞན་ཞིག་ལ་བརྟེན་ནས་སྔར་ལས་བློ་སྒོ་ཕྱེ་བ་དང་ངག་སྒོ་
ཡངས་པར་གྱུར་བའི་གནས་ཚུལ་བྱུང་ཡོད་པ་བཞིན་དུ། ལྷ་སྒྲུང་གི་རིགས་
ལ་གཏོགས་པའི་སྒྲུང་པ་ཚོར་མཚོན་ནས་བཤད་ན། བོད་ལྗོངས་ཀྱི་སྒྲུང་པ་
གྲགས་པ་དང་། གཡུ་སྨན། ཁ་ཚེ་གྲགས་པ་ངག་དབང་རྒྱ་མཚོ། མཚོ་སྔོན་གྱི་
སྒྲུང་པ་ཚེ་རིང་དབང་འདུས། ན་གཞོན་སྒྲུང་པ་ཟླ་བ་གྲགས་པ་དང་ཚེ་རིང་
བསོད་ནམས་སོགས་ནི། དེང་ཐོག་གླིང་རྗེ་གེ་སར་རྒྱལ་པོ་མཆོག་ལ་དད་པ་
ལྷོད་མེད་བྱེད་ཞོར་གངས་ཅན་བོད་ཀྱི་གནས་འགངས་ཅན་མང་པོར་གནས་
སྐོར་ལ་ཕེབས་པ་དང་། རྗེས་སུ་རྐྱེན་གློ་བུར་བ་ཞིག་དང་ཡང་ན་རྨི་ལམ་
ཡ་མཚན་ཞིག་ལ་བརྟེན་ནས་གློ་བུར་དུ་ངག་གི་སྒོ་མོ་ཡངས་པར་གྱུར་ནས་
གླིང་རྗེ་གེ་སར་རྒྱལ་པོའི་སྒྲུང་ལ་ཐོགས་པ་མེད་པའི་སྒྲུང་པ་སྐད་གྲགས་ཅན་
དག་ལ་གྱུར་པ་བདེན་མོད་ཀྱི། འོན་ཏེ་བློ་དང་རིག་པ་གཞན་གང་ཟག་ཕལ་
356



པ་ཞིག་དང་མི་མཚུངས་པའི་མི་བསོད་ནམས་ཅན་ཞིག་དང་ཡང་ན་སྐྱེས་
བུ་དམ་པ་ཞིག་མིན་ན་རྐྱེན་གློ་བུར་བ་ཞིག་ལ་བརྟེན་ནས་ཚད་ལས་འདས་
ཤིང་ཡ་མཚར་བའི་བློ་སྒོ་ཞིག་ཕྱེ་བའི་སྐལ་བ་ཤིན་ཏུ་ཕྲ་བར་སེམས། སྤྱིར་
དངོས་གཙོ་རིང་ལུགས་ཀྱི་ལྟ་བ་བཟུང་ནས་གོང་དུ་བརྗོད་ཟིན་པའི་ལྷ་སྒྲུང་
གི་རིགས་ལ་གཏོགས་པའི་གླིང་རྗེ་གེ་སར་རྒྱལ་པོའི་སྒྲུང་པའི་རིགས་ལ་ཞིབ་
འཇུག་བྱས་ཏེ་དཔྱད་པ་བཏང་ན། ཁོ་ཚོ་སྒྲུང་པར་གྱུར་པའི་རྒྱུ་རྐྱེན་སྐོར་
གོང་དུ་འཆད་ཟིན་པ་འདི་དག་ལས་ཀྱང་མང་སྲིད་མོད། ཡིན་ན་ཡང་ཁོ་
བོའི་རིག་པའི་ནུས་ཤུགས་དམའ་ཞིང་དམན་པས་འོས་ཤིང་འཚམ་པ་དང་
འགྲིག་ཅིང་འཕྲོད་པ་ཞིག་བརྗོད་མི་ཐུབ་པར་མ་ཟད། མི་འོས་པ་དང་མི་
འགྲིག་པ་སོགས་ཀྱང་ཡོད་སྲིད་པས། ཁྱེད་རྣམ་དཔྱོད་ཀྱི་བློ་གྲོས་མཁའ་ལྟར་
ཡངས་ཤིང་ལུང་རིགས་ཀྱི་ཡོན་ཏན་མཚོ་ལྟར་ཟབ་པའི་མཁས་པ་དག་དང་།
ཁྱད་པར་དུ་གླིང་རྗེ་གེ་སར་རྒྱལ་པོའི་སྒྲུང་སྐོར་ལ་ཞིབ་འཇུག་གནང་མཁན་
གྱི་ཆེད་ལས་མཁས་པ་རྣམས་ཀྱིས་ཐེ་ཚོམ་གྱི་དྲ་བ་བཅད་དེ་དགོངས་འཆར་
གྱི་རིན་ཆེན་ནོར་བུ་གང་འདོད་དུ་གནང་བར་མཛོད།
357



ལེའུ་བརྒྱད་པ། རྨི་ལམ་ལ་བརྟེན་ནས་སྒྲུང་པར་གྱུར་
པའི་བབས་སྒྲུང་སྒྲུང་པའི་རིགས་ལ་དཔྱད་པ།
བོད་གངས་ཅན་གྱི་དཔའ་བོའི་ལོ་རྒྱུས་བརྗོད་པའི་གླིང་རྗེ་གེ་སར་
རྒྱལ་པོའི་སྒྲུང་ནི་བགྲང་བྱ་ཆིག་སྟོང་རིང་ལ་བོད་པའི་ཆོལ་ཁ་གསུམ་གྱི་
ཡུལ་ཁམས་ཡོངས་སུ་ས་ཁྱབ་རྡོ་ཁྱབ་ཏུ་འགྲོ་ཐུབ་པའི་རྒྱུ་རྐྱེན་གཙོ་བོ་སྟེ།
གནའ་དེང་བོད་ཀྱི་དུས་རབས་སོ་སོའི་སྒྲུང་པ་ཁྲི་སྟོང་མང་པོའི་བློ་གྲོས་ཀྱི་
རྩལ་ལས་ཐོན་ཞིང་རྒྱུན་ཆད་མེད་པར་བརྒྱུད་སྒྲོག་མཛད་པ་གདོན་མི་ཟ།
ཁོང་རྣམ་པའི་ངག་ལས་གསར་རྩོམ་དང་འཛིན་སྤེལ་མེད་ན་དེ་རིང་ངེད་
ཅག་གི་མིག་གི་སྤྱོད་ཡུལ་དུ་གྱུར་བའི་སྒྲུང་དཔེ་འདི་འདྲ་མང་པོ་ཞིག་མཐོང་
བའི་སྐལ་བ་ཤིན་ཏུ་ཕྲའོ། །ཡིན་ནའང་ངེད་ཅག་གངས་ཅན་པ་རྣམས་ཀྱིས་
ཤེས་དགོས་པ་ཞིག་སྟེ། སྒྲུང་པའི་ངག་ཐོག་འབའ་ཞིག་ལས་ཁྱབ་པ་ཙམ་
མིན་པར། ད་དུང་གླིང་སྒྲུང་འབྱུང་ཐུབ་པའི་སྐྱེ་ཁམས་ཁོར་ཡུག་ལེགས་པོ་
ཞིག་དང༌། དེ་མིན་བདག་སྐྱོང་དང་བརྒྱུད་སྒྲོག རྒྱུན་འཛིན་བགྱིད་པའི་བོད་
པ་འབངས་མི། ཡིག་ཐོག་ཏུ་ཡང་དང་ཡང་དུ་ཕབ་མཁན་གྱི་གནའ་དེང་
ཤེས་ཡོན་ཅན་བཅས་པ་ཡང་ཡོད་པ་བརྗེད་ག་ལ་རུང་། ད་ལྟ་གླིང་སྒྲུང་གི་
ཞིབ་འཇུག་རིམ་གྱིས་གཏིང་ཟབ་ཏུ་སྤེལ་བ་དང་བསྟུན་ནས། གླིང་སྒྲུང་གི་
356



གསར་རྩོམ་པ་དང་བརྒྱུད་སྒྲོག་པ། རྒྱུན་འཛིན་པའི་སྒྲུང་པ་རྣམས་ཀྱི་ལོ་
རྒྱུས་དང་། ཁྱད་པར་དུ་སྒྲུང་པའི་རིགས་ཏེ། བབས་སྒྲུང་དང་གཏེར་
སྒྲུང་། པྲ་སྒྲུང་། བསླབ་སྒྲུང་། ཐོས་སྒྲུང་། བརྒྱུད་སྒྲུང་བཅས་ཀྱི་སྐོར་
ལའང་ཞིབ་འཇུག་བགྱིད་པའི་ཕྱི་ནང་ཆེད་མཁས་པ་མང་པོ་བྱུང་དང་འབྱུང་
བཞིན་མཆིས་ལ། ཞིབ་འཇུག་གི་ལྟ་བ་གསར་བ་དང་། གྲུབ་འབྲས་གསར་བ་
ཡང་འབྱུང་བཞིན་ཡོད། ཁོང་རྣམས་ཀྱི་ཞིབ་འཇུག་གི་ཁ་ཕྱོགས་གཙོ་བོ་ཡང་
རིམ་གྱིས་གསང་པ་ལྐོག་གྱུར་དུ་ཡོད་པའི་ལྷ་སྒྲུང་ངམ་བབས་སྒྲུང་སྒྲུང་པའི་
རིགས་ལ་གཏོགས་པའི་རྨི་ལམ་རྨིས་པར་བརྟེན་ནས་གློ་བུར་དུ་སྒྲུང་མཁན་
གྲགས་ཅན་དུ་གྱུར་བའི་གསང་བའི་ཕྱོགས་སུ་འཁོར་བཞིན་ཡོད། རྟོག་དཔྱོད་
དང་ཞིབ་འཇུག་གི་གྲུབ་འབྲས་ཀྱང་གསར་པ་བླངས་འདུག གཤམ་དུ་ཁོ་བོས་
བབས་སྒྲུང་སྒྲུང་པའི་རིགས་ཀྱིས་ངོ་མཚར་བའི་རྨི་ལམ་ཞིག་ལ་བརྟེན་ནས་
སྒྲུང་པར་གྱུར་བའི་གསང་བའི་སྐོར་ལ་དཔྱད་པ་རགས་ཙམ་གཏོང་པར་བྱའོ། །
གཅིག བབས་སྒྲུང་སྒྲུང་པའི་ངོ་མཚར་བའི་རྨི་ལམ།
དེ་ཡང་མདོ་དབུས་ཁམས་གསུམ་གྱི་གེ་སར་སྒྲུང་པ་གྲངས་ལས་
འདས་པ་ཡོད་པ་ལས་ལྷ་སྒྲུང་ངམ་བབས་སྒྲུང་གི་རིགས་ནི་གྲངས་ཀ་ཤིན་
ཏུ་ཉུང་ཞིང་སྒྲུང་གྲངས་བརྒྱ་ལྷག་བཤད་ཤེས་པ་མ་ཟད་སྒྲུང་བར་གྱུར་བའི་
ལོ་རྒྱུས་ཀྱང་གསང་བ་ལྐོག་གྱུར་ཞིག་ཡིན་པ་ཀུན་གྱིས་ཤེས་གསལ་ལྟར་རེད།
དེས་ན་ཁོང་རྣམ་པས་ངོ་མཚར་བའི་རྨི་ལམ་ཞིག་ལ་བརྟེན་ནས་གློ་བུར་དུ་
གླིང་སྒྲུང་བརྒྱ་ལྷག་བཤད་ཤེས་པའི་རྒྱུ་མཚན་ཅི་ཡིན་དང་དེ་དག་ལ་གཞན་
དང་མི་མཚུངས་པའི་གསང་བ་ཅི་ཡོད་པ་དག་ཞིབ་འཇུག་གསལ་བོ་ཞིག་
359



ཡོང་བའི་སླད་དུ། ཐོག་མར་ཁོང་རྣམ་པ་ཅི་ལྟར་སྒྲུང་པའི་ལམ་དུ་བགྲོད་
པའི་རྒྱུ་རྐྱེན་གཙོ་བོའི་ལོ་རྒྱུས་བསྡུས་པ་རེ་བཀོད་ན་འདི་ལྟ་སྟེ། །
གཅིག མཚོ་སྔོན་ཞིང་ཆེན་མཚོ་ནུབ་ཁུལ་གདང་ལ་ཤང་གི་སྒྲུང་པ་ཚེ་
རིང་དབང་འདུས་ལོ་ན་དགུ་ལས་མ་སོན་པའི་སྐབས་དེར། ཕ་མ་མིང་སྲིང་
མེད་པའི་དྭ་ཕྲུག་ཏུ་གྱུར་ཏེ་ཅི་བྱ་ཐབས་མེད་ཀྱི་གནས་སུ་ལྷུང་བའི་སྐབས།
ཁོས་བློ་ཐག་རྦད་ཆོད་ཀྱིས་ཕ་ཡུལ་དང་ཁྱིམ་གཞིས་ཁ་བྲལ་ནས་རྒྱང་རིང་
ལྷ་ལྡན་གྲོང་ཁྱེར་དང༌། གཞིས་ཀ་རྩེ། ལྷོ་ཁ། ཆབ་མདོ། རྒྱལ་རྩེ།
སྟོད་མངའ་རིས་སོགས་ཀྱི་ས་ཁུལ་རྒྱུས་མེད་དུ་འཁྱམས་ཏེ་ཟས་སློང་ཞོར་དུ་
གནས་འགངས་ཆེན་ར་ས་འཕྲུལ་སྣང་དང་། སེ་འབྲས་དགེ་གསུམ། གཙང་
བཀྲ་ཤིས་ལྷུན་པོ་བཅས་ལ་སྒོ་གསུམ་གུས་པས་མཇལ་སྐོར་ཞུས་ཤིང༌། དེ་
ནས་གནས་ཁྱད་འཕགས་ཅན་གངས་ཏི་སེའི་མདུན་དུ་སླེབས་ནས་ཟློག་མེད་
དད་པས་བརྐྱངས་ཕྱག་འཚལ་ནས་སྐོར་བ་བཅུ་གསུམ་ཚང་རྗེས་མ་ཕམ་
གཡུ་མཚོར་བསྐོར་བ་བརྒྱབ་པ་སོགས་བྱས་མཐར་ཡུད་ཙམ་ལ་རང་ལོ་བཅུ་
གསུམ་ལ་སོན། ལོ་དེར་གཉན་ཆེན་ཐང་ལྷ་དང་གནམ་མཚོ་ཕྱུག་མོའི་
འགྲམ་དུ་གྲོགས་པོ་ཚོ་དང་ལྷན་དུ་ངལ་གསོ་བགྱིས་ཏེ་ས་རུབ་ལ་ཉེ་བའི་
སྐབས་དེར་ཁོང་གི་མིག་ལམ་དུ་གློ་བུར་དུ་གནམ་མཚོ་ཕྱུག་མོ་ལས། ཁྲབ་
རྨོག་འཁོར་གསུམ་གྱིས་བརྒྱན་པའི་དཔའ་རྒོད་ཅིག་རྟ་མཆོག་རྐྱང་དམར་
ཞིག་ལ་བཅིབས་ཤིང་། དཀར་སེར་མདངས་ཀྱི་འཇའ་འོད་ཡིད་དུ་འོང་བས་
སྤྲས་ཏེ་གློག་མྱུར་བ་བཞིན་ཕེབས་ཡོང་ནས་ཁོང་ལ་བསྐོར་བ་གསུམ་གནང་
རྗེས་གཉན་ཆེན་ཐང་ལྷའི་གངས་ནང་དུ་འཐིམས་པ་ཞིག་མཐོང་བའི་ཚོར་
སྣང་སྐྱེས་པ་དང་ཆབས་ཅིག་དབང་མེད་དུ་བརྒྱལ་ཏེ། ཉིན་ཞག་བདུན་ལ་
གཉིད་ལས་སད་མ་བཏུབ་པས་ཅི་ཡིན་འདི་ཡིན་མ་ཤེས། དེ་ནས་ཉིན་ཞག་
360



བདུན་སོང་རྗེས་གཉིད་ལས་སད་པ་ན། ངོ་མཚར་བ་ཞིག་ནི་རྨི་ལམ་དེ་ལ་
བརྟེན་ནས་ཁོང་གི་ངག་སྒོ་གློ་བུར་དུ་ཡངས་ཤིང་བདེ་བར་གྱུར་ཏེ་ལོ་རྒྱུས་
ཐོག་ཐོས་མ་མྱོང་བའི་གཏམ་རྒྱུད་རྣམ་པ་སྣ་ཚོགས་ཆབ་རྒྱུན་འབབ་པ་ལྟར་
རང་ཤུགས་སུ་བརྗོད་ཐུབ་པར་གྱུར་པ་ན། གཡས་གཡོན་གྱི་གྲོགས་པོ་གཉིས་
ཧ་ལས་ཤིང་སེམས་འཚབ་ནས། ཁོང་ཉིད་ལམ་ཐག་ཉེ་བའི་དགོན་པ་ཞིག་
ཡོད་སར་ཁུར་སོང་སྟེ། རྒྱུ་མཚན་རྣམས་གསང་བ་མེད་པར་དགོན་བདག་
བླ་མར་གསལ་པོར་ཡར་ཞུས་ཚེ། བླ་མས་ཁོང་ལ་ཡང་བསྐྱར་བཤད་དུ་
བཅུག་ནས་གསལ་པོར་གསན་ཏེ་བསམ་གཞིག་རེ་ཞིག་བྱས་རྗེས། ཁོང་ནི་
གདོན་འདྲེ་སུས་ཀྱང་བཟུང་བ་མིན། ཁོས་བཤད་པའི་གཏམ་རྒྱུད་དེ་དག་
ནི་གླིང་གེ་ སར་རྒྱལ་པོས་ཕྱོགས་བཞིའི་དགྲ་བཞི་བཏུལ་བའི་ལོ་རྒྱུས་
བསྔགས་པར་འོས་པ་རྣམས་ཡིན། ཁོང་ལ་གེ་སར་རྒྱལ་པོས་མགོན་སྐྱབས་
གནང་བཞིན་ཡོད་པར་མ་ཟད། གླིང་གི་དཔའ་རྟུལ་སུམ་ཅུ་ལས་འབྲུ་སྒ་
སྡེ་ཆོས་སྐྱོང་བེར་ནག་གི་སྤྲུལ་པ་རེད་ཅེས་གསུངས་ནས། སྐྱ་སེར་མང་པོས་
མཆོད་བཀུར་བསམ་གྱིས་མི་ཁྱབ་པ་བྱས།
གཉིས། དེ་ཡང་བོད་ལྗོངས་ཆབ་མདོ་ས་ཁུལ་གྱི་སྒྲུང་པ་གྲགས་པ་
དགུང་ལོ་བརྒྱད་ལ་སོན་པའི་ལོ་དེར། ཉིན་ཞིག་ཁོང་ཉིད་ཕྱུགས་རྫིར་སོང་
ནས་གློ་བུར་དུ་གར་སོང་ཆ་མེད་དུ་བོར་བྱུང༌། དེ་ནས་ཉིན་ཞག་བདུན་
འགྱངས་རྗེས་གྲགས་པ་རང་གི་ཁྱིམ་ཚང་དང་མི་རིང་བའི་ལུང་ཀྱོག་ཞིག་ན་
རྡོ་ཕ་བོང་ཞིག་ཡོད་པ་དེའི་འགྲམ་དུ་གཉིད་མ་སངས་པར་ཡོད་པ་རྙེད།
ཁོང་རྙེད་པའི་སྐབས་སུ་ལུས་ཧྲིལ་པོ་འདོམ་གྱིས་སྦགས་ཤིང༌། གླལ་བའང་
མཚམས་མེད་པར་རྒྱག་བཞིན་འདུག ཁོང་ལ་རེ་ཞིག་ལ་རྨི་ལམ་ཞིག་རྨིས་
པའི་འཚོར་སྣང་མ་གཏོགས་ཉིན་མཚན་བདུན་ཇི་ལྟར་འདས་པའི་རྒྱུ་མཚན་
361



ཅི་ཡང་ཤེས་མི་འདུག འོ་ན་ཁོང་གི་རྨི་ལམ་གྱི་མེ་ལོང་ནང་དུ་གཟུགས་རིས་
ཇི་ཞིག་ཤར་བྱུང་ཞེ་ན། ཉིན་ཞིག་ཁོང་ཉིད་ཁྲབ་རྨོག་དཀར་པོ་ཅན་གྱི་
སྟག་ཤར་ཞིག་དང་འཕྲད་ཚེ། མི་དེས་བཤད་རྒྱུར། ཁྱོད་ལམ་སང་བྲོས་
དང་། མ་བྲོས་ན་ཁོང་ཚོས་ཁྱོད་འཛིན་རྒྱུ་རེད། བཟུང་ཟིན་ན་གསོན་
པོར་མགོ་ལེན་ངེས་ཡིན་ཞེས་བཤད་རྗེས། གྲགས་པ་འཇིགས་སྐྲག་སྐྱེས་ཏེ་
དེ་མ་ཐག་བྲོས་བྲོས་ནས་མཐར་མཛེས་ཤིང་ཡིད་དུ་འོང་བའི་སྤང་ལྗོངས་
ཤིག་ཏུ་སླེབས། སྐབས་དེར་གློ་བུར་དུ་མི་སྨུག་པོ་ཞིག་གིས་རྟ་སྔོན་ཞིག་
ཁྲིད་ནས་གྲགས་པའི་གམ་དུ་སླེབས། གྲགས་པ་སྐྲག་ནས་འབྲོ་འདོད་སྐྱེས་
ཀྱང་འབྲོས་ལོང་མ་བྱུང་བར་སྡོང་རྒན་ཞིག་ལ་འཆིང་ནས་སྡོད་སྐབས། མི་
སྨུག་པོ་དེས་བཟུང་ནས་སར་བསྐྱེལ་ཏེ། གོན་པ་ཕུད་ཅིག་ཅེས་བཙན་གྱིས་
བཤད་ཀྱང་གྲགས་པས་ཕུད་མ་བཟོད་པར་ཡོད་པ་ལ། མི་དེས་བཙན་གྱིས་
ལྭ་ཕུད་དེ་ཁོས་རུམ་ནས་མདེའུ་ཞིག་བླངས་ནས་ཕོ་བའི་ཐོག་ཏུ་བཤས་ཏེ།
ཁོག་གི་དོན་ལྔ་སྣོད་དྲུག་ཐམས་ཅད་ཕྱིར་བླངས་ཤིང་། ད་དུང་བཤད་རྒྱུར།
ཁྱོད་ཀྱི་ཁོག་ནང་དུ་མི་གཙང་བ་རྐྱང་རྐྱང་གིས་བཀང་འདུག་པས་ངས་
གསར་བར་བརྗེས་ཆོག་ཟེར་ནས། དཔེ་ཆ་མང་པོ་འཁྱེར་ཡོང་ནས་ཁོག་
ནང་དུ་བཙན་གྱིས་བརྫངས་བྱུང༌། ཕོ་བའི་གཡས་གཡོན་སྟོད་སྨད་ཐམས་
ཅད་གང་བཅུག་རྗེས། ཁབ་སྐུད་དཀར་པོ་ཞིག་གིས་ཕྱིར་བཙེམས་ནས་
ཁྱོད་ཉིད་ཚེ་རིང་ཡོང་ཐུབ་ཟེར། ད་དུང་མི་སྨུག་པོ་དེ་འགྲོ་ཁར་བཤད་
རྒྱུར། ཁྱོད་ཀྱིས་ང་ངོ་ཨེ་ཤེས། མི་ཤེས་ན་ང་ནི་གེ་སར་རྒྱལ་པོའི་དཔའ་
རྟུལ་རྒྱ་ཚ་ཞལ་དཀར་ཡིན།
ཁྱོད་ཀྱི་ཁོག་ནང་དུ་བཅུག་པའི་དཔེ་ཆ་དེ་དག་གེ་སར་རྒྱལ་པོའི་སྒྲུང་
ཡིན། སྒྲུང་ལ་ཉན་འདོད་མཁན་ཐམས་ཅད་གླིང་གི་རྒྱུད་པ་ཡིན། ཁྱོད་
362



ཀྱིས་སྒྲུང་ཤོད་དང་ཆོག སྒྲུང་ལ་ཉན་མི་འདོད་པ་དེ་ཐམས་ཅད་བདུད་ཀྱི་
རྒྱུད་པ་ཡིན། ཁྱོད་ཀྱིས་སྒྲུང་བཤད་པའི་དགོས་པ་མེད་ཟེར་རྗེས་གློ་བུར་དུ་
ཡལ་སོང་ཞེས་བཤད་པ་ལགས། དེའི་རྗེས་སུ་གླིང་སྒྲུང་བཤད་པར་ཐོགས་
པ་མེད་པར་གྱུར་ཟེར། །
གསུམ། དེ་ཡང་བོད་ལྗོངས་ནག་ཆུའི་བུད་མེད་སྒྲུང་བ་གཡུ་སྨན་
ལོ16སོན་པའི་ལོ་དེའི་དཔྱིད་ཀར། ཁོང་དང་ཁོང་གི་གྲོགས་པོ་ཚེ་རིང་སྐྱིད་
གཉིས་ཀྱིས་ནམ་རྒྱུན་ལྟར་ནོར་ལུག་གི་ཁྱུ་དེད་ནས་རུ་རྒྱབ་ཀྱི་ན་ལུང་མཛེས་
ཤིང་སྡུག་པ་ཞིག་འདུག་པ་དེར་སླེབས་རྗེས། ཚེ་རིང་སྐྱིད་ཀྱིས་ནོར་ལུག་
གི་ཁྱུའི་གཡས་སུ་བཙོག་སྟེ་ནོར་ལུག་ཐམས་ཅད་གར་འགྲོར་མིག་གིས་
འཚོས་ནས་འདུག་པ་དང་། གཡུ་སྨན་ནོར་ལུག་གི་ཁྱུའི་རྗེས་སུ་རི་སྐྱེས་ཀྱི་
མེ་ཏོག་མང་པོའི་ཁྲོད་དུ་གཉིད་སོང་བ་ལགས། སྐབས་དེར་ཁོ་མོར་རྨི་
ལམ་ཡ་མཚར་བ་ཞིག་རྨིས་པ་སྟེ། ཁོ་མོའི་མདུན་ན་མཚོ་ཆེན་པོ་གཉིས་
འདུག་པ་སྟེ། གཅིག་ནི་ཆུ་ནག་ཅན་གྱི་མཚོ་དང་གཅིག་ནི་ཆུ་དཀར་ཅན་
གྱི་མཚོ་ཡིན། དེ་ཡང་མཚོ་ནག་དེའི་ནང་ནས་བཞིན་དམར་པོ་ཅན་གྱི་
བདུད་མོ་ཞིག་ལྡིང་ཡོང་ཞིང་། ཁོ་མོ་བཙན་གྱིས་མཚོ་ནག་ནང་དུ་འདེད་
པའི་སྐབས་དེར། མཚོ་དཀར་གྱི་དཀྱིལ་ནས་མཛེས་སྡུག་ཡིད་དུ་འོང་བའི་
ལྷ་མོ་ཞིག་ཡོང་ནས་བདུད་མོ་དེར་བཤད་རྒྱུར། འདི་ནི་ངེད་ཅག་གེ་སར་
རྒྱལ་པོའི་རྗེས་ཀྱི་མི་ཡིན་པས། བདག་གིས་ཁོ་མོར་གེ་སར་རྒྱལ་པོའི་རླབས་
ཆེན་མཛད་འཕྲིན་དག་མ་བསྐྱུར་བར་ཁྲིད་དེ་ཤེས་སུ་བཅུག་སྟེ། བོད་ཁུལ་
ཡོངས་ལ་བརྒྱུད་སྒྲོག་དར་སྤེལ་དུ་གཏོང་བར་འཇུག་རྒྱུ་ཡིན་ཟེར། དེར་
བདུད་མོས་ཁོ་མོ་ལྷ་མོ་ཡིན་པ་ཤེས་ནས་སྐྲག་སྟེ་དེ་མ་ཐག་མཚོ་ནག་ནང་དུ་
འཛུལ་སོང་བ་ཡིན། དེ་ནས་ཅང་མ་འགྱངས་པར་མཚོ་དཀར་དེ་ལས་ལུས་
363



ལ་གྱོན་པ་དཀར་པོ་མནབས་པའི་ཕོ་གསར་ཞིག་ཡོང་སྟེ། རིན་པོ་ཆེ་མཐོང་
མ་མྱོང་བ་མང་པོ་ཁོ་མོར་གནང་ཞིང་། ཁྱོད་ནི་ངེད་ཅག་གི་མི་ཡིན་ད་
ཕྱིར་སོང་ཆོག་ཅེས་གསུང་མཐར། ལྷ་མོ་དེ་དང་ཕོ་གསར་དེ་གཉིས་ཕྱིར་མཚོ་
དཀར་ནང་དུ་འཛུལ་སོང་། སྐབས་དེར་མཚོ་ལས་ཡང་ལྷ་བྱ་ཞིག་འཕུར་ཡོང་
སྟེ་ཁོ་མོ་དུར་ཁྲོད་ནང་དུ་བཀྱགས་སོང་ནས། ལྷ་བྱ་དེས་ཁོ་མོའི་དཔུང་བའི་
ཤ་བཅད་དེ་ལྷ་ལ་མཆོད་པར། ཁོ་མོས་ན་ཟུག་མ་བཟོད་པར་ཡོད་པའི་
སྐབས་དེར་གཉིད་ལས་སད་བྱུང་། ཉིན་དེར་ཕྱིར་ཡུལ་དུ་ལོག་རྗེས་གཡུ་
སྨན་ལ་ན་ཚ་ཆེན་པོ་ཞིག་བྱུང་ཞིང༌། ཕལ་ཆེར་ཟླ་གཅིག་གི་རིང་ལ་ནད་
དེ་དྲུག་མ་ཐུབ། དེའི་རྗེས་སུ་ཁོ་མོས་གློ་བུར་དུ་གེ་སར་སྒྲུང་བཤད་ཤེས་
པ་ཞིག་ཏུ་གྱུར་འདུག །
བཞི། མཚོ་སྔོན་ཞིང་ཆེན་ཡུལ་ཤུལ་ཁུལ་གྱི་སྒྲུང་བ་ཟླ་བ་གྲགས་པ་
ཕོ་ལོ་བདུན་གཉིས་བཅུ་བཞི་ལ་སོན་པའི་ལོ་དེའི་ཉིན་ཞིག་རི་མགོ་ནས་
ཕྱུགས་འཚོ་སྐབས། ཅི་ཡིན་འདི་ཡིན་མ་ཤེས་པར་བདེ་མོ་གཉིད་ཀྱི་འཇིག་
རྟེན་དུ་ཤོར་སོང་། སྐབས་དེར་སྒྲ་འཛིན་རྣ་བས་རྟ་ཕོ་མང་པོའི་འཚེར་
རྒྱང་དང་ཁྲབ་རྨོག་དང་མདའ་གྲི་མདུང་གསུམ་གྱི་སིལ་སྒྲ་ཐོས་པར་མ་ཟད།
འདྲེན་བྱེད་མིག་གིས་སྤང་ལྗོངས་ཡངས་ཤིང་ཆེ་བ་ཞིག་གི་དཀྱིལ་དུ་ཁྱབ་
རྨོག་འཁོར་གསུམ་བསྐོར་བའི་དམག་མི་སྟོང་ཕྲག་མང་པོ་ཞིག་གིས་མདའ་
གྲི་མདུང་གསུམ་བཟུང་ནས་ཡར་རྒྱུག་མར་རྒྱུག་བྱེད་བཞིན་ཡོད་པ་མཐོང་
ཞིང་། དེ་དག་ལས་གྱོན་པ་དང་སྨ་ར་ལ་སོགས་དུང་ལྟར་དཀར་བའི་རྒན་
པོ་ཞིག་ཁོ་བོའི་ལོགས་སུ་ཕེབས་ཡོང་ནས་འདི་སྐད་དུ། ཨ་རོགས་བྱིས་པ།
ཉོན་དང་བདག་ལ་ཐུན་མོང་མ་ཡིན་པའི་ཤེས་བྱའི་ནུས་པ་ཁྱད་པར་ཅན་
གསུམ་ཡོད་དེ། དགུང་སྔོན་ནམ་མཁའི་བྱ་དང་བྱིའུའི་སྐད་སྣ་ཚོགས་གོ་
36.༡



ཐུབ་པ་དང་གཅིག དོག་མོ་ས་ཡི་རི་དྭགས་དང་འབའ་འབུའི་སྐད་ཅི་རིགས་
གོ་ཐུབ་པ་དང་གཉིས། གླིང་རྗེ་གེ་སར་རྒྱལ་པོའི་སྒྲུང་ལ་ཐོགས་པ་མེད་
པར་བཤད་ཐུབ་པ་དང་གསུམ་བཅས་ཀྱི་ནུས་པ་ཡོད་ལ། དེ་དག་ལས་
གཅིག་གི་གདམས་ངག་ལས་དང་བསོད་ནམས་ཅན་གྱི་སྐྱེས་བུ་ཞིག་ལ་
གནང་ཆོག་པས་དེ་རིང་ཁྱོད་ལ་གནང་ཆོག་ཅེས་ཟེར། སྐབས་དེར་ཟླ་བ་
གྲགས་པས་བདག་ལ་གླིང་རྗེ་གེ་སར་རྒྱལ་པོའི་སྒྲུང་བཤད་ཤེས་པའི་
གདམས་ངག་དེ་གནང་རོགས་ཞེས་ཞུས་པ་ན། རྒན་པོ་དེས་ནས་སྤར་བ་
གང་ཁོའི་ལུས་སྟེང་དུ་གཏོར་བཞིན་ལག་པས་ཕྱག་རྒྱ་ལན་འགའ་བྱས་པ་
དང་མཉམ་དུ་གར་སོང་ཆ་མེད་དུ་མི་སྣང་བར་གྱུར། ཟླ་བ་གྲགས་པ་
གཉིད་ལས་སད་རྗེས། ཁོ་ལ་ནད་ལྗིད་མོ་ཞིག་ཕོག་འདུག་པ་དང༌། རྗེས་
སུ་རིམ་བཞིན་སེམས་ཁམས་ཇེ་དྭངས་དང་ལུས་ཁམས་ཇེ་བདེ་ལ་སོང་བ་
ཞིག་གི་སྣང་ཚུལ་ཉིན་རྒྱུན་འཆར་ཡོང་། དེ་ལྟར་ཟླ་བ་གྲགས་པ་དུས་རྒྱུན་
རི་མགོར་སོང་སྟེ་རྟ་ནོར་ལུག་གསུམ་འཚོ་དུས། གླིང་གི་དཔའ་རྟུལ་ཡིན་
ཟེར་བའི་འཇིམ་པའི་མི་ཆུང་མང་པོ་བཟོ་བར་དགའ་བ་དང་། རིམ་
བཞིན་མ་བསླབས་རང་ཤུགས་སུ་གླིང་རྗེ་གེ་སར་རྒྱལ་པོའི་སྒྲུང་བཤད་ཤེས་
མཁན་ཞིག་ཏུ་གྱུར། གོང་དུ་བརྗོད་པའི་དཔེ་མཚོན་གྱི་བབས་སྒྲུང་སྒྲུང་པ་
བཞིའི་ལོ་རྒྱུས་མདོར་བསྡུས་ལས་གཙོ་བོ་ཅི་ལྟར་རྨི་ལམ་རྨིས་ཏེ་སྒྲུང་པའི་
ལམ་དུ་བགྲོད་པའི་གནས་ཚུལ་ངོ་མཚར་བ་རྣམས་རགས་བསྡུས་ཀྱིས་བཀོད་
པ་མ་གཏོགས་ལོ་རྒྱུས་ཞིབ་མོར་བྲིས་མེད་མོད། ཡིན་ན་ཡང་གོང་གསལ་
གྱི་ལོ་རྒྱུས་བསྡུས་པ་ལས་བབས་སྒྲུང་སྒྲུང་པའི་རིགས་ལ་གཏོགས་པའི་སྒྲུང་
པ་རྣམས་ཀྱི་གཞན་དང་མི་མཚུངས་པའི་ཐུན་མིན་གྱི་རྒྱུ་རྐྱེན་ནམ་ཡང་ན་ངོ་
མཚར་བའི་བརྒྱུད་རིམ་གསལ་བོར་མཚོན་འདུག
3tj5



གཉིས། བབས་སྒྲུང་སྒྲུང་པའི་ཐུན་མིན་གྱི་ཁྱད་ཆོས།
གཅིག བབས་སྒྲུང་རིགས་ལ་གཏོགས་པའི་སྒྲུང་པ་སུ་དང་སུ་ཡིན་
རུང་ཐམས་ཅད་ཀྱིས་དཀོན་མཆོག་གསུམ་དང་ཡུལ་ལྷ་གཞི་བདག ལྷག་པར་
དུ་སློབ་དཔོན་པད་མ་འབྱུང་གནས་དང་གླིང་རྗེ་གེ་སར་རྒྱལ་པོ་ལ་ཟློག་ཏུ་
མེད་པའི་དད་འདུན་བྱེད་པ་དང་། ཁོང་རྣམས་ཀྱིས་ཐེངས་རེར་གླིང་སྒྲུང་
བཤད་པའི་སྔོན་ལ་སློབ་དཔོན་གུ་རུ་དང་གེ་སར་རྒྱལ་པོ་ལ་སོགས་པར་
མཆོད་རྫས་བཤམས་ནས་གསོལ་མཆོད་བླ་ལྷག་བགྱིད་པའི་ཁྱད་ཆོས་ཡོད།
གཉིས། བབས་སྒྲུང་སྒྲུང་པ་ཡོད་དོ་ཅོག་ལོ་ན་གཞོན་པའི་དུས་སུ་རྨི་
ལམ་ངོ་མཚར་བ་ཞིག་ལ་བརྟེན་ནས་གེ་སར་སྒྲུང་གློ་བུར་དུ་བཤད་ཤེས་པར་
གྱུར་ཞིང་། བབས་སྒྲུང་ལ་གཏོགས་པའི་སྒྲུང་མཁན་གྲགས་པ་དང་གཡུ་སྨན།
ཚེ་རིང་དབང་འདུས། ཟླ་བ་གྲགས་པ། ཚེ་རིང་བསོད་ནམས། སྲི་ཐར་
རྡོ་རྗེ་བཅས་པ་ཐམས་ཅད་དགུང་ལོ་དགུ་ནས་བཅུ་ལྷག་བར་དུ་རྨི་ལམ་ངོ༌
མཚར་བ་རྨིས་ཏེ་སྒྲུང་པར་གྱུར་བའི་ལོ་རྒྱུས་གསལ་བོ་བརྗོད་རྒྱུ་ཡོད།
གསུམ། བབས་སྒྲུང་ལ་གཏོགས་པའི་སྒྲུང་བ་ཐམས་ཅད་ཀྱིས་སྒྲུང་
ཁག་མང་པོ་བཤད་ཤེས། དཔེར་ན། མཚོ་སྔོན་གྱི་སྒྲུང་པ་སྐད་གྲགས་
ཅན་ཚེ་རིང་དབང་འདུས་ལ་མཚོན་ན་སྒྲུང་ཁག་20བཤད་ཤེས་པ་དང་།
མཚོ་སྔོན་ཡུལ་ཤུལ་གྱི་སྒྲུང་པ་ཟླ་བ་གྲགས་པས་སྒྲུང་ཁག152བཤད་ཤེས།
སྒྲུང་པ་ཚེ་རིང་བསོད་ནམས་ཀྱིས་སྒྲུང་སྣ186བཤད་ཤེས། བོད་ལྗོངས་ཀྱི་
སྒྲུང་པ་གྲགས་ཅན་གྲགས་པས་སྒྲུང་ཁག45བཤད་ཤེས། ཆབ་མདོའི་སྒྲུང་
366



པ་སྲི་ཐར་རྡོ་རྗེས་སྒྲུང་སྣ26བཤད་ཤེས། སྒྲུང་པ་གྲགས་ཅན་བསམ་གྲུབ་
ཀྱིས་སྒྲུང་ཁག70ལྷག་བཤད་ཤེས་པ་ལས་སྒྲུང་གསར35དངོས་སུ་པར་སྐྲུན་
གནང་། སྤྱིར་སྒྲུང་པའི་རིགས་མང་ཡང་དེ་དག་ལས་སྒྲུང་ཁག་བརྒྱ་ལྷག་
བཤད་མཁན་ནི་བབས་སྒྲུང་གི་སྒྲུང་མཁན་འབའ་ཞིག་གོ །
བཞི། བབས་སྒྲུང་ལ་གཏོགས་པའི་སྒྲུང་བ་ཕལ་མོ་ཆེས་རྨི་ལམ་མ་
རྨིས་པའི་སྔོན་དང་རྨི་ལམ་རྨིས་པའི་རྗེས་སུ་བོད་པའི་གནས་འགངས་ཅན་
རྣམས་ལ་གནས་སྐོར་ཕྱག་མཇལ་བགྱིད་པའི་ལོ་རྒྱུས་མཆིས། དཔེར་ན།
བབས་སྒྲུང་སྒྲུང་པ་ཚེ་རིང་དབང་འདུས་དང་གྲགས་པ་གཉིས་ལ་མཚོན་ན་
རྨི་ལམ་མ་རྨིས་པའི་སྔོན་ལ་བོད་གངས་ཅན་གྱི་གནས་མཆོག་གཙུག་ལག་
ཁང་དང་རྩེ་པོ་ཏ་ལ། སེ་འབྲས་དགེ་གསུམ་བཅས་པར་སྒོ་གསུམ་གུས་པས་
མཆོད་མཇལ་བགྱིས་པ་དང་། རྨི་ལམ་རྨིས་པའི་རྗེས་སུ་གནས་སྐོར་ཕྱག་
མཇལ་ལ་བགྲོད་པའི་སྒྲུང་པ་ནི་ཆབ་མདོའི་སྲི་ཐར་རྡོ་རྗེ་དང་ཡུལ་ཤུལ་
ཁུལ་གྱི་ཟླ་བ་གྲགས་པ་བཅས་ལགས་སོ། །འདི་ཡང་ཁོང་རྣམ་པའི་ཐུན་མོང་
གི་ཁྱད་ཆོས་གཙོ་བོ་ཞིག་རེད།
ལྔ། བབས་སྒྲུང་ལ་གཏོགས་པའི་སྒྲུང་པ་རྣམས་ཀྱི་བློ་རིག་གསལ་ཞིང་
སྤྱང་གྲུང་ལྡན་པ་དང་། བཤད་ན་ངག་སྒོ་ཡངས་ཤིང་སྨྲ་སྒོ་དག་པ། ཁྱད་
པར་དུ་གཞན་དང་མི་མཚུངས་པའི་ཡིད་འཛིན་གྱི་ནུས་པ་ཁྱད་འཕགས་
ཅན་ཞིག་མཆིས། ད་ལྟ་ངེད་ཅག་གིས་མཐོང་ཐུབ་པའི་བསམ་གྲུབ་དང་ཚེ་
རིང་དབང་འདུས། ཟླ་བ་གྲགས་པ། སྲི་ཐར་རྡོ་རྗེ། ཚེ་རིང་ དགྲ་
འདུལ། དཔའ་དགའ་བཅས་པ་སུ་ཡིན་ཡང་ཚང་མ་ཆུང་བའི་དུས་ནས་བློ་
ལ་ངེས་པའི་གླུ་ཤགས་དང་། ལ་གཞས། གཏམ་དཔེ། འབྲས་
དཀར། གབ་ཚིག་བཅས་པ་ད་རུང་བློ་ལ་གསལ་ལེར་ངེས་འདུག བདག་
367



གིས་བགྲང་བྱ་ཉི་ཤུ་ལྷག་རིང་ལ་རང་ལས་ཁུངས་ན་ཡོད་པའི་སྒྲུང་པ་ཚེ་
རིང་དབང་འདུས་དང་བཅས་པར་བློ་འཛིན་གྱི་ནུས་པར་རྟོག་དཔྱོད་ཞིབ་
འཇུག་བྱེད་པའི་སྐབས་སུ་ཤེས་པ་ལྟར་ན། ཁོང་རྣམས་ཀྱིས་ཆུང་བྱིས་པའི་
དུས་སུ་བློར་ངེས་པ་དག་ད་ལྟའི་བར་དུ་མ་བརྗེད་པར་འཁྲུལ་བ་མེད་པར་
བཤད་ཤེས་པ་མ་ཟད། བཤད་ནས་རྫོགས་རྒྱུ་མེད་པ་རེད། འདི་ནི་ངེད་
ཅག་སྐྱེ་བོ་ཕལ་བ་དང་བརྒལ་བའི་ཡིད་འཛིན་གྱི་ནུས་པ་བསམ་ཡིད་ལས་
འདས་པ་ཞིག་རེད། །
དྲུག བབས་སྒྲུང་གི་སྒྲུང་པ་ཕལ་ཆེར་ཆུང་དུས་སུ་འཚོ་བའི་ཆ་རྐྱེན་
ཤིན་ཏུ་མི་ལེགས་པ་དང་། ཐ་ན་ཁར་ཟ་རྒྱུ་དང་རྒྱབ་ལ་གོན་རྒྱུ་མེད་པའི་
དབུལ་ཕོངས་ཡིན་པས། ཐོག་མར་ཁ་རྒྱབ་ཙམ་ཕུད་པའི་འདུན་པས་གླིང་
སྒྲུང་གྱེར་ལེན་དང་གླུ་གཞས་སྣ་ཚོགས་འཁྲབ་ལེན་བྱེད་པ་ལ་བརྟེན་ནས་
རྒྱུས་མེད་ཀྱི་ས་ཁུལ་གྲངས་མང་འགྲིམས་ནས་ལྟོ་སློང་བའི་ལོ་རྒྱུས་ཀྱང་ཡ་ང་
བ་མཆིས། གལ་སྲིད་སྒྲུང་མཁན་འདི་དག་ལ་སྟོབས་འབྱོར་མངའ་ཐང་
ལྡན་པའི་འཚོ་བ་ཞིག་ཡོད་པའི་དབང་དུ་བཏང་ན་སྒྲུང་པ་གྲགས་ཅན་ཞིག་
ཏུ་འགྱུར་ཐུབ་པ་རྔོ་མི་ཐོགས།
གསུམ། བབས་སྒྲུང་གི་གསང་བ་ལྐོག་གྱུར་གྱི་གོ་དོན།
བབས་སྒྲུང་སྒྲུང་པའི་རིགས་ཀྱིས་རྨི་ལམ་ལ་བརྟེན་ནས་སྒྲུང་བཤད་
ཤེས་པའི་གསང་བ་ལ་གེ་སར་སྒྲུང་ལ་ཞིབ་འཇུག་བྱེད་པའི་ཕྱི་ནང་མཁས་པ་
འགའ་ཞིག་གིས་བགྲོ་གླེང་གི་ཚུལ་དུ་རང་རང་གི་ལྟ་བ་བརྗོད་ཡོད། དེ་
ཡང་དཔེར་ན་ཡོ་རོབ་ཀྱི་ཧྥ་རན་སིའི་གླིང་སྒྲུང་ཞིབ་འཇུག་པ་གྲགས་ཅན་ཏུ་
368



བེ་ཨར（ ik ## • JE »is }དེ་སྔ་ཐེངས་གཉིས་ལ་མདོ་སྟོད་དཀར་མཛེས་
བཅས་སུ་ཆས་ནས་སྤྲུལ་སྐུ་ཡོན་ཏན་དང་ལྷན་དུ《ངོ་མཚར་བའི་གེ་སར་
སྒྲུང》ཞེས་པའི་སྒྲུང་དཔེ་ཞིག་འཚོལ་སྡུད་དང་དག་སྒྲིག་བྱས་ནས་ཧྥ་རན་
སིའི་ཡི་གེ་དང་དབྱིན་ཡིག་ཏུ་བསྒྱུར་ནས་པར་སྐྲུན་བྱས། གླེགས་བམ་
འདིའི་ནང་དུ་བབས་སྒྲུང་ལ་ཞིབ་འཇུག་བྱེད་སྐབས་བརྗོད་དོན། བབས་
སྒྲུང་སྒྲུང་པ་ཚོས་རང་ལ་ཚོར་བ་ཡོད་མེད་མི་རྟོགས་པའི་ངང་ནས་སྒྲུང་
བཤད་བཞིན་མཆིས་ཟེར་པ་དང༌། སྐད་ཆ་འདིའི་རྒྱུ་མཚན་ཡང་རྨི་ལམ་
མམ་ཡང་ན་ལྐོག་གྱུར་གྱིས་སྟོབས་ཤུགས་ཤིག་གི་རོགས་རམ་ལ་བརྟེན་ནས་
སྒྲུང་བཤད་བཞིན་ཡོད་པ་ཁས་ལེན་བཞིན་འདུག དབྱིན་ཅིའི་བོད་རིག་པའི་
མཁས་པ་ཧྲི་ཐེ་ཨན(fi&g）གྱིས《གླིང་སྒྲུང་དང་སྒྲུང་པའི་ཞིབ་འཇུག》
ཅེས་པའི་དཔེ་དེབ་ལས་བསྟན་དོན། བབས་སྒྲུང་གི་རྩ་བའི་ངོ་བོ་ནི་ཆོས་
ལུགས་ཀྱི་ངོ་བོ་ལ་གཏོགས་པ་དང་། སྒྲུང་པའི་ལུས་ཁོག་ཏུ་ལྷ་འདྲེ་གང་
ཞིག་ཞུགས་ནས་རྨི་ལམ་ལྟ་བུའི་ཡུལ་ཁམས་སུ་ཡོད་པའི་དུས་སུ། ཁོང་
རྣམས་ཀྱིས་མི་ཚེ་གང་ལ་ཕྱོགས་བཞི་མཚན་བརྒྱད་དུ་ཆས་ནས་མཐོང་བ་
དང་སྦྱངས་པ་ངོས་ཟིན་བྱུང་པའི་དངོས་པོ་ཐམས་ཅད་བློར་ཤར་བྱུང་པ་
རེད་ཟེར། ཨུ་རུ་སུའི་བོད་རིག་པའི་མཁས་པ་ལོ་ལེ་ཧུའུ（སྤུ $1# ) ཡིས་
འདི་ལྟར་བཤད་འདུག ང་རང་བབས་སྒྲུང་གི་སྒྲུང་པ་ཞིག་དང་འགྲོགས་པའི་
དྲན་འཛིན་ད་ལྟའི་བར་གསལ་བོར་ཡིད་ན་ངེས་འདུག ཁོས་སྒྲུང་དཔེ་མང་
པོ་བྱང་ཆུབ་པ་དང་། སྒྲུང་བཤད་པའི་སྐབས་སུ་རྣམ་ཤེས་གསལ་ལ་མི་
གསལ་པའི་རྣམ་པའི་ཚུལ་དུ་གནས་འདུག་ཟེར། འདིར་བཤད་པའི་རྣམ་
ཤེས་གསལ་ལ་མི་གསལ་པའི་ཚུལ་དུ་གནས་ཟེར་བའི་དོན་དངོས་ནི་སྒྲུང་
པའི་ལུས་ཁོག་ཏུ་ལྷ་ཞུགས་པའི་རྣམ་པའི་ཚུལ་རེད་ཟེར་ཆོག རྒྱལ་ནང་གི་
369



ཆེད་མཁས་པ་ལ་ལས་བབས་སྒྲུང་པས་རང་ཉིད་རྟོགས་པ་ཉམས་ཤར་གྱི་
སྒྲུང་པ་ཡིན་ཞེས་གསུངས་པ་ལྟར་ཞིབ་འཇུག་བྱས་ཏེ་རང་གི་ལྟ་བ་བརྗོད་པ་
དང༌། རྟོགས་པ་ཉམས་ཤར་གྱི་གོ་དོན་ཡང་མི་དེའི་སྐྱེ་བ་སྔོན་མའམ་སྐྱེ་
བ་ད་ལྟ་རང་གིས་དགེ་སྒྲུབ་ཚོགས་བསགས་ཀྱི་འབྲས་བུ་ལ་ཀླད་པའི་ནང་དུ་
སྒྲུང་གཏམ་ཤར་བའི་སྐབས་སུ་མིག་ལམ་དུའང་དེ་ལྟར་ཤར་བའི་དོན་ཡིན་
པར་བཤད། བོད་ཀྱི་མཁས་དབང་དུང་དཀར་བློ་བཟང་འཕྲིན་ལས་མཆོག་
གིས་བབས་སྒྲུང་གི་སྒྲུང་པར་ཞིབ་འཇུག་སྐབས་སུ་འདི་ལྟར་གསུངས་ཡོད།
མི་ཚང་མས་དེ་ལ་ཡ་མཚན་དང་ཧ་ལས་པའི་སྣང་བ་ཞིག་རང་ཤུགས་ཀྱིས་
ཤར་གྱི་ཡོད། འོན་ཀྱང་དེ་འདྲའི་དམིགས་བསལ་གྱི་ཁྱད་ཆོས་དེར་སྒྲུང་པ་
རང་ཉིད་ཀྱིས་ངོས་འཛིན་བྱས་པ་ལྟར་ན། གེ་སར་ལ་སོགས་པའི་རང་གིས་
དད་པ་བྱེད་སའི་ལྷ་དེའི་བྱིན་རླབས་དང་ནུས་པ་ལ་བརྟེན་ནས་བྱུང་བའི་
གསལ་བཤད་བྱེད་ཀྱིན་ཡོད་པ་དང་། མི་ཁག་གཅིག་གིས་ཁོང་རྣམ་པ་
སྐྱེས་བོ་ཕལ་བ་གཞན་དང་མི་འདྲ་བར་གེ་སར་དང༌། དཔའ་རྟུལ་གྲགས་
ཅན་དེ་དང་དེ་འདྲའི་སྤྲུལ་བ་ཡིན་པའམ（གྲགས་པ་ལགས་ཀྱིས་རང་ཉིད་
ལྷ་རྟ་ངང་བའི་སྐྱེ་བ་ཡིན་པར་ངོས་འཛིན་བྱས་ཡོད） སྐྱེས་བུ་དམ་པ་ཞིག་
ཡིན་པར་ངོས་འཛིན་བྱས་པ། ཡང་འགའ་ཞིག་གིས་སྐྱེས་སྟོབས་ཀྱི་ཤེས་
རབ་ཡོད་པའི་མི་ཁྱད་པར་ཅན་ཞིག་ཡིན་པ་བཅས་ཀྱི་ངོས་འཛིན་བྱས་ཏེ་
རང་རང་སོ་སོས་རྒྱུ་མཚན་འདྲ་མིན་སྣ་ཚོགས་གསུང་གི་ཡོད་པ་རེད། དེར་
བརྟེན་ཁོ་བོ་ལ་ཡང་གོང་གསལ་རྣམས་དང་གཏན་ནས་མི་འདྲ་བའི་ལྟ་ཚུལ་
ཞིག་བྱུང་བ་དེ་སྐབས་འདིར་གླེང་རྒྱུ་ཡིན་ཞེས་གསུངས་འདུག དུང་དཀར་
རིན་པོ་ཆེའི་ལྟ་བ་ནི་བབས་སྒྲུང་སྒྲུང་པ་ག་གེ་མོ་ཞིག་གང་གི་སྤྲུལ་བ་དང་
ལྷ་འདྲེ་ལུས་ཁོག་ཏུ་ཞུགས་ཞེས་པ་སོགས་ལ་མི་མཐུན་པ་སྟེ། རྨི་ལམ་ནང་
370



དུ་འདས་མ་འོངས་ད་ལྟ་གསུམ་ཤར་ཐུབ་པའི་ལྟ་བ་གསར་བ་བཏོན་འདུག
ཕྱི་གླིང་པའི་མཁས་པ་ཧྲི་ཐེ་ཨན( 1 ཚོ#） ལ་སོགས་ཀྱིས་སྒྲུང་པའི་ལུས་
ཁོག་ཏུ་ལྷ་ཞུགས་པ་དང༌། རྣམ་ཤེས་གསལ་ལ་མི་གསལ་བའི་སྐབས་སུ་
སྔར་བྱས་ཀྱི་བརྒྱུད་རིམ་དང་ཤེས་བྱ་ཐམས་ཅད་དྲན་འཛིན་ནང་ཤར་ཐུབ་
པའི་ལྟ་བ་བརྗོད་འདུག གང་ལྟར་ཡང་ཁོ་བོའི་བསམ་པར་སྒྲུང་བའི་རྨི་ལམ་
ནང་ཤར་བ་དང་སྒྲུང་པའི་ལུས་ཁོག་ཏུ་ལྷ་ཞུགས་ནས་ལྷས་མཛུབ་སྟོན་བྱེད་
པ་གང་ཡིན་ཡང་ཤིན་ཏུ་ངོ་མཚར་བའི་གནས་སུ་ལྷུང་འདུག གོང་གི་ལྟ་བ་
གང་ཡིན་རུང་ད་ལྟའི་དངོས་གཙོ་རིང་ལུགས་དང་ཚན་རིག་གི་ལྟ་བས་
གསལ་ཁ་འབྱེད་ཁག་པོ་འདུག ཡིན་ནའང་དེང་གི་ཚན་རིག་གིས་དབྱེ་ཞིབ་
གཏོང་ཐབས་བྲལ་པའི་གནས་ཚུལ་གསར་བ་ཡང་བྱུང་དང་འབྱུང་བཞིན་
ཡོད། དཔེར་ན་རྒྱ་ནང་དུ་མི་གསོན་པས་ལྕགས་འཛེར་མང་པོ་མིད་ཐུབ་
པ་དང་ཤེལ་ཆག་ཀྱང་མང་པོ་སྤར་བ་གང་གང་བྱས་ནས་ཟ་ཐུབ། ད་དུང་
མི་གསོན་པའི་ཤ་ནང་དུ་ལྕགས་མཛེར་ཐེངས་མང་ལ་སྐྱེས་ཡོད་པ་དང་ཆུ་
ཁོལ་གདུ་མ་ཆུ་འཁྱག་འཐུང་བ་ལྟར་འཐུང་ཐུབ་པ་དག་མིག་གིས་དངོས་སུ་
མཐོང་མྱོང་། ད་ལྟ་མི་ལ་ལས་ཆོས་ལུགས་ཀྱི་ལྟ་བ་ཞིག་ཡིན་ན་ཐམས་
ཅད་ཚན་རིག་ལ་མི་མཐུན་ཞེས་བརྗོད་ན་དོན་ལ་གནས་པ་ཞིག་མིན་པར་
སྙམ། འོ་ན་ངེད་ཅག་གིས་མིག་མཐོང་ལག་ཟིན་གྱི་སྒྲུང་པའི་རྨི་ལམ་ལས་
ཤར་བའི་ད་ལྟ་དངོས་སུ་པར་སྐྲུན་བྱས་པའི་སྒྲུང་དཔེ་བདུན་ཅུ་ནས་བརྒྱུད་
ཅུ་ལྷག་ཡོད་པ་འདི་དག་ལ་ཚན་རིག་གིས་སྡོམ་ཚིག་ཅིག་འཇོག་མི་ཐུབ་
པའི་རྒྱུ་མཚན་ནི་ཅི། འདི་དག་ཐམས་ཅད་ངེད་ཅག་གི་མདུན་ན་བཤམས་
ཡོད་པའི་ཞིབ་འཇུག་གི་བྱ་ཡུལ་གལ་ཆེན་གྱི་སྐོར་རེད།
37]



བཞི། བབས་སྒྲུང་དང་ལྷ་བའི་མཚུངས་ཆོས།
གཅིག གླིང་རྗེ་གེ་སར་རྒྱལ་པོའི་བབས་སྒྲུང་སྒྲུང་པ་ནི་ངོ་མཚར་ཆེ་
བའི་རྨི་ལམ་ཞིག་ལ་བརྟེན་ནས་སྒྲུང་པ་གྲགས་ཅན་དུ་གྱུར་པའི་ལོ་རྒྱུས་ཡོད་
པ་སུས་ཀྱང་ཤེས་གསལ་ལྟར་རོ། །བབས་སྒྲུང་གི་སྒྲུང་པ་སུ་ཡིན་ཡང་སྒྲུང་མ་
བཤད་པའི་སྔོན་ལ་གླིང་རྗེ་གེ་སར་རྒྱལ་པོ་དང་སློབ་དཔོན་པད་མ་འབྱུང་
གནས་བཅས་ལ་གསོལ་བ་ཕུར་ཚུགས་སུ་འདེབས་པའི་སྲོལ་ཆགས་ཡོད།
གལ་སྲིད་གསོལ་བ་འདེབས་པའི་ཡུལ་གྱི་རྗེས་སུ་མ་བཟུང་ན་སྒྲུང་ལྷ་འབབ་མི་
ཐུབ་ཟེར། དམངས་ཁྲོད་དུ་རྒྱུན་དུ་མཐོང་བའི་ལྷ་བ་ཡིན་ནའང་ལྷ་མ་བབས་
པའི་སྔོན་ལ་ལྷ་དང་གཞི་བདག་གང་འབབ་པ་དེ་ལུས་ཁོག་ཏུ་ཞུགས་པར་
གདོན་འདྲེན་ཞུ་སླད། ངེས་པར་མཆོད་གསོལ་གྱི་ཆོ་ག་གོ་རིམ་ལྡན་པ་ཞིག་
བསྒྲུབ་དགོས། གལ་སྲིད་གདན་འདྲེན་ཞུ་བའི་ལྷའམ་གཞི་བདག་སྤྲོ་བའི་ངང་
ནས་ལུས་ཁོག་ཏུ་མ་ཞུགས་ན་ལྷ་འབབ་མི་ཐུབ་པ་བཤད་མ་དགོས་པས་མཆོད་
བཀུར་ལེགས་པོ་བྱ་དགོས། འདིའི་ཕྱོགས་སུ་བབས་སྒྲུང་དང་ལྷ་བ་གཉིས་ཀྱི་
ཕྱག་ལེན་ཕལ་ཆེར་གཅིག་མཚུངས་རེད་ཅེས་བཤད་ཆོག་
གཉིས། བབས་སྒྲུང་གི་སྒྲུང་པ་ཡོད་དོ་ཅོག་ཐོག་མར་རྨི་ལམ་རྨིས་
པའི་སྐབས་སུ་སྔར་ཡིད་ལ་ཤར་མ་མྱོང་པའི་གཏམ་རྒྱུད་རྣམ་པ་སྣ་ཚོགས་
རྨིས་ཤིང་། རྨི་ལམ་ལས་སད་རྗེས་ཁ་ལས་ཆུ་རྒྱུན་བཞུར་བ་ལྟར་སྒྲུང་ཁག་
མང་པོ་བཤད་ཤེས་པར་གྱུར་ཚེ། མི་ཐམས་ཅད་ཀྱིས་འདི་ནི་ལྷས་བཟུང་
བ་ཡིན་ནམ་གདོན་འདྲེས་བཟུང་བ་ཡིན་ཞེས་དོགས་པ་སྐྱེས་ནས་དགོན་པ་
དང་བླ་སྤྲུལ་གྲགས་ཅན་གམ་དུ་ཁྲིད་ནས་ཐུགས་ཐག་གཅོད་པའི་སྲོལ་ཡོད་
372



ལ། བླ་མས་གླིང་གི་དཔའ་རྟུལ་ག་གེ་མོ་ཞིག་གི་རྣམ་སྤྲུལ་ཡིན་པར་གསུངས་
ལ། གསང་བ་ལྐོག་གྱུར་གྱི་སྟོབས་ཤུགས་ཤིག་གིས་ཁྲིད་སྟོན་གནང་བཞིན་
ཡོད་པར་བཤད། བབས་སྒྲུང་གི་སྒྲུང་པ་ཚོས་ཀྱང་རྨི་ལམ་དུ་ལྷས་མཛུབ་སྟོན་
མེད་ན་སྒྲུང་ཅི་རིགས་འཆད་མི་ཤེས་ཟེར། བོད་ཀྱི་ལྷ་བ་ལ་མཚོན་ནའང་
འབབ་བྱའི་ལྷ་དང་གནས་བདག་གང་ཡིན་ཡང་ལུས་ཁོག་ལ་མ་ཞུགས་པའི་
སྐབས་སུ། སྤྱིར་རྒྱུན་ལྡན་གྱི་མི་དེ་གློ་བུར་དུ་སྔར་དང་མི་མཚུངས་པར་གྱུར་
ཏེ་ཁ་ནས་ལྡབ་ལྡིབ་མང་པོ་བཤད་པ་དང་། སྔར་གོ་མ་མྱོང་བའི་གཏམ་དང་
ཚིག་ཀྱང་སྨྲ་ཤེས་པར་གྱུར། མཚམས་མཚམས་སུ་སྨྱོན་པའི་ཚུལ་དང་མཚུངས་
པའི་བྱ་སྤྱོད་ཀྱང་རྒྱུན་ལྡན་མིན་པ་མངོན་འདུག དེ་བས་མི་རྣམས་ཧ་ལས་ནས་
མྱུར་དུ་དགོན་པ་དང་བླ་སྤྲུལ་གྲགས་ཅན་གྱི་གམ་དུ་ཁྲིད་ནས་ལྷས་བཟུང་པ་
ཡིན་ནམ་གདོན་འདྲེས་བཟུང་བ་ཡིན་པའི་ཐུགས་ཐག་གཅོད་དུ་བཅུག གལ་
སྲིད་འདྲེས་བཟུང་བ་ཡིན་ན་ལྷ་འབབ་མི་ཐུབ་ལ་ལྷས་བཟུང་བ་ཡིན་ཚེ་བླ་མའི་
དྲུང་ནས་ལྷ་འབབ་ཐུབ་པའི་བཤད་སྲོལ་མཆིས། འདིའི་ཐད་དུའང་བབས་
སྒྲུང་དང་ལྷ་བ་གཉིས་ཀྱི་འགྲོ་ལུགས་ཕལ་ཆེར་གཅིག་མཚུངས་ཡིན།
གསུམ། བབས་སྒྲུང་ལ་གཏོགས་པའི་སྒྲུང་པར་མཚོན་ན་རྨི་ལམ་ནང་
དུ་སྒྲུང་གང་ཤར་ན་སྒྲུང་དེ་བཤད་ཤེས་པ་མ་གཏོགས་རྨི་ལམ་ནང་དུ་མ་ཤར་
ན་ཅི་ཡང་བཤད་མི་ཤེས། དེ་བཞིན་དུ་ལྷ་བར་མཚོན་ནའང་ལྷ་དང་གནས་
བདག་གང་ལུས་ཁོག་ཏུ་ཞུགས་ན་དེའི་སྐད་ཆ་བཤད་པ་མ་གཏོགས་གཞན་གྱི་
ལྷ་དང་གནས་བདག་གི་སྐད་ཆ་བཤད་མི་ཤེས། དཔེར་ན། ཨ་མྱེས་ཡུལ་ལྷ་
འབབ་ན་ལྷ་བའི་རྒྱ་སྐད་ཁོ་ན་བརྗོད་པ་མ་གཏོགས་བོད་སྐད་བརྗོད་མི་ཤེས་པ་
ལྟ་བུ། འདི་ཡང་བབས་སྒྲུང་དང་ལྷ་བའི་ཁྱད་ཆོས་ཀྱི་མཚུངས་ཆོས་གཙོ་བོ་
ཞིག་གོ །
37:3



བཞི་ འབབ་སྒྲུང་གི་སྒྲུང་པ་ལྷ་གོང་ནས་མར་འབབ་པའི་སྐབས་སུ།
སྒྲུང་མཚམས་གློ་བུར་དུ་འཇོག་མི་ཐུབ། དཔེར་ན། ཡུལ་ཤུལ་རྫ་སྟོད་ཀྱི་
སྒྲུང་པ་ཟླ་བ་གྲགས་པས་སྒྲུང་མཚམས་འཇོག་དུས་སུ། ཕྱག་གཡས་པའི་
སྟེང་ན་ལྷའི་གསང་མིག་ཅིག་ཡོད་པར་བཤད། གལ་སྲིད་གསང་མིག་དེ་
འཛིན་མ་ཐུབ་ན། ཁ་བཏགས་འཐེན་ནས་ལག་པས་བཀག་ཀྱང་མཚམས་
འཇོག་མི་ཐུབ་པ་རེད། དེ་བཞིན་དུ་ལྷ་བར་མཚོན་ནའང་ལྷ་གོང་ལས་
འབབ་པའི་སྐབས་སུ། ལྷ་ཞུ་པས་ཡང་ཡང་བདུད་རྩི་འདྲེན་པ་དང་གསོལ་
མཆོད་བགྱིས་ན་ད་གཟོད་ལྷ་ལས་འབབ་པའི་སྲོལ་ཡོད། ལྷས་བཏང་པ་ན་
སྔར་གྱི་མི་དེ་ཡིན་ལ་གདོང་དང་ལུས་ཧྲིལ་བོ་རྔུལ་ཆུས་སྦངས་འདུག ཕལ་
ཆེར་ངལ་རྩོལ་ལྗིད་མོ་ཞིག་བསྒྲུབས་དང་མཚུངས། བབས་སྒྲུང་གི་སྒྲུང་པ་
ཡང་སྒྲུང་མཚམས་བཞག་པའི་ཚེ་གདོང་དང་ལུས་ཡོངས་རྫོགས་རྡུལ་ཆུས་
བརྩིས་འདུག འདི་ཡང་བབས་སྒྲུང་དང་ལྷ་བའི་གཅིག་མཚུངས་ཀྱི་ཆ་གཙོ་བོ་
ཞིག་རེད། དེས་ན་རྒྱ་བོད་སོག་གསུམ་གྱི་ལྟ་བའི་ལུས་ཁོག་ཏུ་ལྷའམ་གནས་
བདག་ཞུགས་ན་སྐད་རིགས་ཅི་ཡང་བརྗོད་པ་དང་གཏམ་རྒྱུད་ཅི་ཡང་འཆད་
པ། ཡང་ན་མ་འོངས་པའི་ལུང་བསྟན་ཅི་ཡང་མཁྱེན་ཐུབ་པ་ཁས་ལེན་ན་
བབས་སྒྲུང་གི་སྒྲུང་པས་སྒྲུང་ཁག་བརྒྱ་ལྷག་བཤད་ཤེས་པ་འདི། ངོ་བོའི་སྟེང་
ནས་གོང་དང་གཅིག་མཚུངས་ཡིན་པས་ཁས་མ་བླངས་ན་གང་ན་ཆོག །
ལྔ། རྨི་ལམ་གྱི་འབྱུང་རྐྱེན་བཤད་པ།
བབས་སྒྲུང་ལ་གཏོགས་པའི་སྒྲུང་པ་གྲགས་པ་དང་བསམ་གྲུབ།
གཡུ་སྨན། ཚེ་རིང་དབང་འདུས། ཟླ་བ་གྲགས་པ། ཚེ་རིང་བསོད་ནམས།
37



སྲི་ཐར་རྡོ་རྗེ་བཅས་པ་གང་ཡིན་ཡང་ཆུང་བྱིས་པའི་དུས་སུ་ངོ་མཚར་བའི་
རྨི་ལམ་ཞིག་རྨིས་པར་བརྟེན་ནས་སྒྲུང་པ་གྲགས་ཅན་དུ་གྱུར་པའི་ལོ་རྒྱུས་
མཆིས། འོ་ན་རྨི་ལམ་ནང་དུ་ཅི་ལྟར་གླིང་སྒྲུང་ཤར་བ་ཡིན་ཞེ་ན། དངོས་
གཙོ་རིག་པ་དང་ཚན་རིག་གི་ཐབས་ལམ་དུ་གསང་བའི་མདུད་བརྒྱ་བཀྲོལ་
ཐུབ་པའི་བཤད་ལུགས་མེད་འདྲ་ཡང་། ད་ལྟ་རྒྱལ་སྤྱི་རྒྱལ་ནང་གི་ཚན་
རིག་པ་གྲུགས་ཅན་འགས་མིའི་རྨི་ལམ་ལ་དཔྱད་པ་བཏང་བར་བློ་གཏད་
ཆོག་པར་སྙམ། དཔེར་ན་སེམས་ཁམས་རིག་པའི་མཁས་ཆེན་དམ་པ་
རྣམས་ཀྱིས་བཞེད་པ་ལྟར་ན། མི་ཚེ་གཅིག་གི་སུམ་ཆའི་གཅིག་གི་དུས་ཚོད་
ལ་གཉིད་པ་དང༌། ལྔ་ཆའི་གཅིག་གི་དུས་ཚོད་ལ་རྨི་ལམ་རྨིས་བཞིན་ཡོད་
པར་གསུངས། རྨི་ལམ་ནི་མི་གཉིད་རྗེས་ཀྱི་རྒྱུན་ལྡན་གྱི་སེམས་ཁམས་ཀྱི་
རྣམ་པ་ཞིག་རེད་ཟེར། ཡོ་རོབ་ཀྱི་ཨོ་སི་ཁྲི་རི་ཡའི་སེམས་ཁམས་རིག་པའི་
མཁས་ཆེན་ཕྱོགས་ལོ་ཡེ་ཏུའུ( ## # iཚུ）ཡིས་རྨི་ལམ་ལ་བརྟག་པ་ལྟར་
ན། རྨི་ལམ་ནི་ཕྱིར་ལ་མངོན་པའི་འདུན་ཤེས་ཀྱི་བསམ་བློའི་སྣང་ཚུལ་ཞིག་
ཡིན་ལ། དོན་དམ་དུ་རེ་འདུན་ཞིག་མངོན་འགྱུར་གྱི་སྣང་ཚུལ་དང་། རྨི་
ལམ་གྱིས་འདས་ཟིན་པའི་ཉམས་མྱོང་འདོན་སྤྱོད་བགྱིས་ཏེ། དེ་ནི་སེམས་
ཁམས་རྒྱུ་ཆའི་ཕུང་བོ་ཞིག་ཡིན་པར་གསུངས། རང་རྒྱལ་གྱི་ཚན་རིག་པ་
གྲགས་ཅན་ཆེན་ཞོ་སིན ( *）གྱི་ལྟ་བ་ལྟར་ན། ངེད་ཅག་གིས་ཚན་
རིག་ལས་ཀའི་ཁྲོད་འདི་འདྲའི་གནས་ཚུལ་ཡོད་དེ། གནད་དོན་ལ་ལ་སད་
པའི་སྐབས་སུ་བསམ་བློ་ཅི་ལྟར་བཏང་ཡང་དྲན་དཀའ་བ་དང་། བསམ་
བློ་མི་གཏོང་པ་དང་དགུང་མོར་རྨི་ལམ་ནང་དུ་གློ་བུར་དུ་ཤར་ཡོང་།
འདིར་བརྟག་ན་མི་མངོན་པའི་བསམ་བློས་བྱ་བ་སྒྲུབ་བཞིན་ཡོད་པ་ཤེས་
ཐུབ་གསུངས། ཡོ་རོབ་ཀྱི་སེམས་ཁམས་རིག་པའི་མཁས་པ་ཀློ་ལེ་ཡེ་ཏུའུ་
37:5



（ 1:|:#FF ཚུ ） ཡིས་གསུངས་པ་ལྟར། རྨི་ལམ་ནི་ཁུངས་མེད་ལུང་མེད་
ཅིག་མ་ཡིན་ཏེ། རྫུན་མིན་ལ་འདུ་ཤེས་རབ་རིབ་ཏུ་སོང་བའང་མིན། དེ་
ནི་དོན་ལྡན་གྱི་བསམ་བློའི་སྣང་ཚུལ་ཤ་སྟག་ཡིན། དོན་དམ་དུ་བཤད་ན་
རེ་འདུན་ཞིག་མངོན་འགྱུར་བྱེད་པའི་ལམ་ཞིག་རེད། རྨི་ལམ་གསལ་བོའི་
སྣང་ཚུལ་གྱི་བསམ་བློའི་འགུལ་སྐྱོད་ཀྱི་རྒྱུན་མཐུད་ཅིག་ཡིན་པར་གསུངས།
མཚན་ཉིད་རིག་པ་དང་རྩིས་རིག་མཁས་ཅན་ལོ་སོས ( * ）ཀྱང་ཁོང་
གིས་བརྩམས་ཆོས་ཤིག་གསར་རྩོམ་བྱེད་བཞིན་པའི་སྐབས་སུ་ནང་དོན་
རྣམས་རེ་རེ་བཞིན་རྨི་ལམ་ནང་འབྱུང་བ་དང་ཚིག་རེ་རེ་བཞིན་ཀློག་འདོན་
བྱེད་བཞིན་ཡོད་པ་ངོ་སྤྲོད་གནང་བ་དང༌། ཞུང་ཡ་ལིའི ( ] *#J） སྐྱེ་
དངོས་རྫས་འགྱུར་རིག་པ་མཁས་ཅན་ནའོ་པེར་གྱི་བྱ་དགའ་ཐོབ་མྱོང་བ་སི་
ཨེན་ཐི་ཅི་ཨོར་དབྱི་བྱ་བས་ཁོང་རང་ལ་བྱུང་བའི་གྲུབ་འབྲས་ཀྱི་བརྒྱུད་རིམ་
གསུང་སྐབས་ཁོང་མཚན་མོ་གཉིད་ལ་ཡུར་བའི་ཚེ་ཐོ་རངས་ཀྱི་ཆུ་ཚོད་
གསུམ་པ་དང་བཞི་པའི་མཚམས་སུ་གཉིད་སད་པ་ན། རང་གིས་བྱ་བསམ་
མེད་པའི་ལས་ཀ་མང་པོ་བྱས་ཟིན་འདུག་པ་ལ་དཀའ་གནད་མང་པོ་ཐག་
གཅོད་ལེགས་པར་བྱས་ཟིན་འདུག་ཅེས་གསུངས་འདུག དུས་རབས20པའི་
དུས་དཀྱིལ་ལ་མི་རིགས་རིག་པ་མཁས་ཅན་དག་གིས་ཞིབ་འཇུག་བྱས་པ་
ལྟར་ན་མ་ལའེ་ཞི་ཡའི ( & PH iE） ནགས་ཚལ་ཁྲོད་དུ་རྒྱུན་སྡོད་མི་
རིགས་དེ་དག་ལ་རྒྱུན་པར་རང་འདོད་ཀྱི་བྱ་བ་མཐའ་དག་རྨི་ལམ་ནང་
ལོངས་སུ་སྤྱོད་རྒྱུའི་སྦྱང་བ་ལྡན་པས་དེ་དག་མང་ཆེ་བས་རང་འདོད་ཀྱི་
སེམས་ཤུགས་རྨི་ལམ་ལ་ཁ་ལོ་བསྒྱུར་ཏེ་གང་བསམ་རྨི་ལམ་དུ་རྨིས་ཐུབ་པ་
ཤེས་པའི་དངོས་དོན་འདི་དག་གེ་སར་སྒྲུང་པའི་བཤད་ཤེས་པའི་ཆ་རྐྱེན་
ནམ་བརྒྱུད་རིམ་དང་ཁོང་ཚོ་ཆུང་དུས་ནས་སྒྲུང་གི་ནང་འཚར་ལོངས་བྱུང་
：37G



ནས་གླིང་སྒྲུང་གི་བག་ཆགས་ཟབ་མོ་ཡིད་ལ་འཇགས་པ་དང་། ཨ་རིའི་
སློབ་གསོའི་ཞིབ་འཇུག་པ་ཆེན་མོ་པུའུ་ལོའུ་མོའུ（ 6 * g; ）ཡིས་ཞིབ་
འཇུག་བགྱིས་པ་ལྟར་ན། མིའི་ཀླད་པའི་སྤྱི་རིམ་ཉུང་བརྩིས་བྱས་ནའང་
དབང་རྩའི་ཕྲ་ཕུང་དུང་ཕྱུར140ཡོད་མོད། འོན་ཏེ་རྒྱུན་དུ་འགུལ་སྐྱོད་དམ་
བྱ་བ་བྱེད་བཞིན་འདུག་པའི་ཀླད་པའི་ཕྲ་ཕུང་བརྒྱ་ཆའི10ཡས་མས་མ་
གཏོགས་མེད། མིའི་ཀླད་པར་ད་དུང་བཀོལ་སྤྱོད་མ་བྱས་པའི་སྦས་ཤུགས་
བརྒྱ་ཆའི90ལྷག་ཡོད་པར་གསུངས། ད་དུང་མཁས་པ་ལ་ལས་གསུངས་པ་
ལྟར་ན། གལ་སྲིད་རྒྱུན་ཆད་མེད་པར་སློབ་སྦྱོང་ལེགས་པོ་བགྱིས་ན། མི་
ཞིག་གི་ཀླད་པའི་ནང་དུ་ཤེས་བྱ་སྣ་ཚོགས་ཀྱི་ཤོང་ཚད། ཨ་རིའི་རྒྱལ་
ཚོགས་དཔེ་མཛོད་ཁང་གི་གླེགས་བམ་གྱི་ལྡབ50ལྷག་ཤོང་ཐུབ། དཔེ་
མཛོད་ཁང་དེར་གླེགས་བམ་བྱེ་བ་གཅིག་ལྷག་ཡོད་པར་གསུངས། བོད་ཀྱི་
མཁས་དབང་དུང་དཀར་བློ་བཟང་འཕྲིན་ལས་ལགས་ཀྱིས་འཛམ་གླིང་ཐོག་
དཀོན་པའི་བབས་སྒྲུང་མཁས་ཅན་རྣམས་ཀྱི《ངོ་མཚར་ཆེ་བའི་ཁྱད་ཆོས་ལ་
དཔྱད་པ》ཞེས་པ་ལས་གསལ་བ་ལྟར་ན། རྨི་ལམ་གྱི་ཁྱད་ཆོས་ནི་སྔར་
གོམས་འདྲིས་བྱུང་བའི་དངོས་པོ་དང་། སྔར་གོམས་འདྲིས་བྱུང་མེད་པའི་
དངོས་པོ། ད་ལྟ་གོམས་འདྲིས་བྱེད་མུས་ཡིན་པའི་དངོས་པོ་བཅས་རིགས་
གསུམ་ཀ་རྨི་ལམ་ནང་རྨིས་ཐུབ། རྨི་ལམ་ནང་གི་ལུས་དེ་ཡིད་ལུས་ཡིན་
པས་རང་ཉིད་གང་འདོད་སར་སླེབས་ཐུབ། རྨི་ལམ་ཀྱི་འབྱུང་རྐྱེན་ནི་
གཉིད་མཐུག་པོ་ཁུག་ན་རྨི་ལམ་ཡོང་མི་སྲིད་པ་དང་། རྩ་ཁམས་གཉིས་
མགྲིན་པའི་ནང་སླེབས་ན་གཉིད་ཅུང་ཟད་སྲབ་ཏུ་སོང་བ་དང་དུས་
མཚུངས་དྲན་པ་གསལ་དུ་འགྲོ་བས་དེ་དུས་རྨི་ལམ་ཡོང་གི་ཡོད། སྐབས་
དེར་རང་གི་འགྲམ་དུ་མི་གཞན་པ་དག་གིས་སྐད་ཆ་བཤད་པ་དང༌། སྒྲ་
377



ཐོས་བྱུང་ན་གཉིད་སད་མགྱོགས་པ་བཅས་ཀྱི་དུས་སྐབས་དེར་རང་གིས་
སྔར་གང་བྱས་པ་དང་ད་ལྟ་བྱེད་མུས་ཡིན་པ། རྗེས་སུ་བྱེད་རྒྱུ་ཡིན་པ་
བཅས་ཀྱི་རྨི་ལམ་འཆར་ཐུབ་ཅིང་། སྤྱིར་བཏང་གི་རྨི་ལམ་མང་ཆེ་བ་
གནས་ཚུལ་དང་པོ་གཉིས་ཀྱི་རིགས་ཡིན། རང་གིས་དེ་སྔ་གོམས་འདྲིས་
བྱེད་མ་མྱོང་བའི་གནས་ཚུལ་འཆར་ཐུབ་པའི་རྒྱུ་མཚན་ནི་རྩ་ཁམས་ཀྱི་ནུས་
པ་མ་ཉམས་པའི་མི་ཉུང་ཤས་ལ་ཡོང་ཐུབ་པ་མ་གཏོགས་སྤྱིར་བཏང་གི་མི་
ལ་མི་ཡོང་བར་བཤད། དེང་སང་གི་ཚན་རིག་ཐོག་ནས་བཤད་པ་ལྟར་ན།
སྔར་གོམས་འདྲིས་བྱུང་པའི་རིགས་དང་། ད་ལྟ་གོམས་འདྲིས་བྱེད་མུས་སུ་
ཡོད་པའི་རིགས་གཉིས་མ་གཏོགས། གོམས་འདྲིས་གཏན་ནས་མེད་པའི་
རིགས་རྨི་ལམ་ནང་འཆར་མི་ཐུབ་པར་བཤད། ཅེས་གསུངས། ཁོང་གིས་
ད་རུང་གསུངས་དོན། དེ་སྔ་སྒྲུང་མཁན་གཞན་དག་གིས་གཏན་ནས་
བཤད་མ་མྱོང་བའི་སྒྲུང་དེ་འདྲ་མང་པོ་ཞིག་ཁོང་རྣམ་པའི་རྨི་ལམ་གྱི་ནང་
དུ་བློ་ལ་འཆར་བ་ཡིན་ནམ། རྨི་ལམ་ཡ་མཚན་ཅན་དེ་བཏང་ནས་གཉིད་
སད་པའི་རྗེས་སུ་གློ་བུར་དུ་སེམས་ལ་འཆར་བ་གང་ཡིན་ཟེར་ན། ཁོང་
རྣམ་པ་རང་ཉིད་ཀྱི་གསུང་ཚུལ་ལྟར་ན་རྨི་ལམ་དེ་ལས་སད་པའི་རྗེས་ལ་གློ་
བུར་དུ་བྱུང་བ་ཡིན་འདུག ཁོང་རྣམ་པ་རང་བྱུང་བའི་གློ་བུར་ཀྱི་གནས་ཚུལ་
ཡ་མཚན་ཅན་དེ་སྔར་ནས་ཡོད་པའི་དྲན་པའི་བློ་འཛིན་གྱི་ནུས་པ་དེ་རྨི་
ལམ་གྱི་རྐྱེན་ལ་བརྟེན་ནས་སྔར་ལས་ཚད་མཐོ་བའི་འཕུར་མཆོང་གསར་བ་
ཞིག་ཡིན་པ་བརྗོད་མ་དགོས་པ་རེད། ཅེས་གསུངས་པ་ལས་བབས་སྒྲུང་གི་
སྒྲུང་པའི་རྨི་ལམ་གྱི་ཁྱད་ཆོས་དང་འབྱུང་རྩ། ད་དུང་བློ་འཛིན་གྱི་ནུས་པ་
ཁྱད་འཕགས་ཅན་བཅས་ཀྱི་ཐད་དུ་ཞིབ་འཇུག་གསལ་བོ་བཏང་ཡོད་ལ།
ད་དུང་ཆོས་ལུགས་ཀྱི་ལྟ་བ་ལྟར་ན། འདས་པ་དང་ད་ལྟ་གཉིས་རྨི་ལམ་དུ་
378



འཆར་ཐུབ་པ་མ་ཟད། མ་འོངས་པའི་དངོས་དོན་ཐམས་ཅད་ཀྱང་རྨི་ལམ་
དུ་འཆར་ཐུབ་པའི་གཞུང་ལུགས་གལ་ཆེན་གྱིས་བསྒྲུབས་འདུག སྤྱིར་རྨི་ལམ་
ནང་དུ་འདས་མ་འོངས་ད་ལྟ་སོགས་རྨིས་ཐུབ་པ་དང༌། རྨི་ལམ་ཡང་དོན་
དངོས་ཀྱི་རེ་འདུན་ནམ་རྒྱུན་མཐུད། ད་དུང་བློ་འཛིན་གྱི་ནུས་པའི་ཆ་ནས་
ཀྱང་མིའི་ཀླད་པའི་སྦས་ཤུགས་ཤིན་ཏུ་ཆེ་བ་ལ་སོགས་རྒྱལ་ཁབ་ཕྱི་ནང་གི་
མཁས་ཆེན་མི་ཉུང་བའི་ལྟ་བ་གནས་གཅིག་ལ་བབས་འདུག དེས་ན་གླིང་
སྒྲུང་གི་གཏམ་རྒྱུད་མང་པོ་བཤད་ཐུབ་པའང་ཁས་མ་བླངས་ན་མི་ཆོག
མཁས་པ་རྣམས་ཀྱི་ཞིབ་འཇུག་གི་གྲུབ་འབྲས་ལས་གསལ་བོ་རྟོགས་ཐུབ་པ་
སྟེ། རྨི་ལམ་རྨིས་པའི་སྐབས་སུ་དུས་རྒྱུན་ཀླད་པའི་ནང་དུ་གསོག་འཇོག་
བྱས་པའི་བྱ་དངོས་གསར་བ་སྣ་ཚོགས་ཚོད་འཛིན་ལ་བརྟེན་མི་དགོས་པར་
རང་དབང་རང་འདོད་ཀྱིས་གཟུགས་སྣང་སྣ་ཚོགས་སུ་གྲུབ་ཀྱི་ཡོད་པ་ཤེས་
རྟོགས་བྱུང་བ་དང་། ལ་ལས་སྣང་ཚུལ་དེ་ལ་རྟོགས་པ་ཉམས་ཤར་ཡང་
ཟེར། གང་ལྟར་བཤད་ཀྱང་མིའི་བློ་འཛིན་གྱི་ནུས་པའི་ཐད་དུ་སེམས་
ཁམས་རིག་པའི་མཁས་པ་གྲགས་ཅན་རྣམས་ཀྱིས་གཤམ་གྱི་རིགས་གསུམ་
ལ་བཀར་བ་འདིར་གཅིག་མཐུན་བྱུང་ཡོད་པ་སྟེ། ཤེས་རྟོགས་ཀྱི་བློ་
འཛིན（n ## id +z）དང༌། འགྱུར་མེད་ཀྱི་བློ་འཛིན ( WL #f, id fZ )
སེམས་ཁམས་ཀྱི་བློ་འཛིན（f#iefz) བཅས་གསུམ་ཡིན་ཞིང་། ཤེས་
རྟོགས་ཀྱི་བློ་འཛིན་ནི་མིའི་བསམ་གཞིགས་ཀྱི་རྨང་གཞིར་བརྟེན་ནས་བྱ་
དངོས་མཐའ་དག་གི་ནང་གི་རྟེན་འབྱུང་གི་འབྲེལ་བ་ལ་ཚོད་འཛིན་བྱེད་པ་
སྟེ། མཚན་ཉིད་དང་སྤྱི་འགྲོས། ཆོས་ཉིད་སོགས་ཡིད་ལ་འཛིན་པ་ལྟ་བུ་ལ་
ཟེར། འགྱུར་མེད་ཀྱི་བློ་འཛིན་ཞེས་པ་ནི་རང་གི་སེམས་སྟོབས་ཀྱི་ནུས་པས་
བློ་ལ་འཛིན་པ་སྟེ། ལོ་རྒྱུས་ཀྱི་དུས་ཚིགས་དང་ཚོང་རྫས་ཀྱི་རིན་གོང་། ཁ་
379



པར་གྱི་ཨང་གྲངས་སོགས་བློ་ལ་འཛིན་པ་ལ་ཟེར། སེམས་ཁམས་ཀྱི་བློ་འཛིན་
ཞེས་པ་ནི་ཡིད་ཀྱི་བརྩེ་དུང་དང་ཆགས་སྡང་ལ་བརྟེན་ནས་རང་གི་བློ་ལ་
འཇགས་པ་ལ་ཟེར། རྩོམ་རིག་སྒྱུ་རྩལ་པ་ཞིག་ལ་མཚོན་ན་སེམས་ཁམས་ཀྱི་
བློ་འཛིན་ནུས་པ་ལྡན་པ་ཞིག་ཡིན་དགོས་པ་དེ་ཡང་བབས་སྒྲུང་སྒྲུང་པར་
ཆ་མཚོན་ན་ཆུང་དུས་ནས་སྒྲུང་ཁོ་ནའི་འཚོ་བའི་ནང་ཞུགས་ཏེ་བག་ཆགས་
ཟབ་མོ་བྱུང་པའི་རྨང་གཞིའི་ཐོག་སྒྲུང་ནང་གི་མི་སྣའི་གཟུགས་བརྙན་དེས་
རང་ཉིད་ཀྱི་བརྩེ་དུང་ལ་ཤུགས་རྐྱེན་གཏིང་ཟབ་བྱུང་པའི་རྨང་གཞིའི་ཐོག་
སྒྲུང་ནང་གི་མི་སྣའི་གཟུགས་བརྙན་དེས་རང་ཉིད་ཀྱི་བརྩེ་དུང་ལ་ཤུགས་
རྐྱེན་གཏིང་ཟབ་བྱུང་སྟེ་ཚད་གཞི་མཐོན་པོ་ངེས་ཅན་ལ་སོན་སྐབས་རང་གི་
ཆགས་སྡང་གིས་བསྐུལ་ཏེ་ལོ་རྒྱུས་ཀྱི་སྣང་ཚུལ་དུ་མ་མིག་ལམ་ལ་འཚེར་བ་
ལྟ་བུས་རང་ཡིད་ཡོངས་སུ་སྒྲུང་གི་ནང་ཞུགས་ཐོག་མཐོང་ཐོས་ཀྱི་བློ་སྒོ་ཕྱེ་
ཞིང་བག་ཆགས་ཀྱིས་ལོ་རྒྱུས་ཡིད་ལ་འཇགས་པ་ཞིག་ཡོང་རྒྱུ་གདོན་མི་ཟ་
བ་དེ་ནི་གེ་སར་སྒྲུང་པའི་རྨི་ལམ་ལྟ་བུའི་འཁྲུལ་སྣང་དང་བློ་འཛིན་ནུས་
པའི་གསང་བ་ལྐོག་གྱུར་གྱི་འབྱུང་གཞིར་བརྟག་དཔྱད་བྱ་རྒྱུའི་དཔྱད་གཞི་
ཞིག་ཡིན་པར་སྙམ། ཞེས་པ་དག《གེ་སར་སྒྲུང་པའི་སྐོར་རགས་ཙམ་གླེང་བ》
ཞེས་པ་ལས་གསལ་ཁ་བཏོན་འདུག ཧྥ་རན་སིའི（:2:[E）སྤྱི་ཚོགས་རིག་
པའི་མཁས་པ་གྲགས་ཅན་ལིའོ་བེ《སུའུ་ལིར་གྱིས་གདོད་མའི་བསམ་
གཞིགས》ཞེས་པའི་གསུང་རྩོམ་དང་དངོས་ཡོད་ཀྱི་ལུང་དྲངས་ནས་གདོད་
མའི་མིའི་བློ་འཛིན་ནི་ཆེས་མཐོན་པོའི་ཚད་ལ་སོན་འདུག་དེ་ལ་ནོར་འཁྲུལ་
ཤིན་ཏུ་ཉུང་སྟེ། ཁོ་ཚོའི་བློ་འཛིན་ལ་བརྩེ་དུང་གི་རང་བཞིན་ཆེས་ཆེར་ལྡན་
པ་རེད་ཅེས་བསྟན་ཡོད། དོན་དངོས་སུ་ཡང་ངེད་ཅག་གི་མིག་ལམ་དུ་
མཆིས་པའི་སྒྲུང་མཁན་བསམ་གྲུབ་ཀྱིས་བཤད་པའི་དག་སྒྲིག་སྒྲུང་
380



དཔེ35དངོས་སུ་པར་སྐྲུན་བགྱིས་ཡོད་པ་དང་། སྒྲུང་མཁན་གྲགས་པས་
བཤད་པའི་དག་སྒྲིག་སྒྲུང་དཔེ10དངོས་སུ་པར་བསྐྲུན་བགྱིས་ཡོད་པ། སྒྲུང་
མཁན་ཚེ་རིང་དབང་འདུས་ཀྱིས་བཤད་པའི་དག་སྒྲིག་སྒྲུང་དཔེ7དངོས་སུ་
པར་བསྐྲུན་བགྱིས་ཡོད་པ་ཐམས་ཅད་རྨི་ལམ་ནང་ལས་ཤར་ཏེ་སྒྲ་ཕབ་ནས་
ལེགས་སྒྲིག་བགྱིས་ནས་པར་བསྐྲུན་བགྱིས་པ་འདི་དག་ལ་དཔྱད་པ་ཤིན་ཏུ་
མཐུན་པ་ཞིག་སུས་ཀྱང་བརྗོད་དཀའ་བས་འདི་ལྟར་སོར་བཞག་མི་བྱེད་ཀ་
མེད་རེད་སྙམ།
དྲུག མཇུག་བསྡུ་བའི་གཏམ།
གོང་དུ་བརྗོད་པའི་བབས་སྒྲུང་སྒྲུང་པའི་རིགས་ལ་གཏོགས་པའི་རྨི་
ལམ་གྱི་གསང་བར་ལྟ་བ་མི་མཚུངས་པ་མང་པོ་མཆིས་པ་ལས་མདོར་བསྡུས་
ནས་ཞུ་ན་འདི་ལྟ་སྟེ། གཅིག་ནི། བབས་སྒྲུང་པའི་རྨི་ལམ་དུ་འདས་དང་ད་
ལྟའི་མཐོང་ཐོས་མྱངས་རེག་ཐམས་ཅད་རྨིས་ཐུབ་པ་མ་ཟད་མ་འོངས་པ་
ཡང་རྨིས་ཐུབ་པའི་རྒྱུ་མཚན་བསྒྲུབས་ཡོད་པ་དང་། གཉིས་ནི། མི་ཡི་ཀླད་
པའི་སྦས་ཤུགས་བརྒྱ་ཆའི10ལས་སྔོག་འདོན་དང་བཀོལ་སྤྱོད་བྱེད་ཐུབ་མེད་
ལ། གལ་སྲིད་བབས་སྒྲུང་སྒྲུང་པའི་ཀླད་པའི་སྦས་ཤུགས་ཀྱི་བཀོལ་སྤྱོད་བརྒྱ་
ཆའི10ཡན་ན་བརྒལ་ཐུབ་ན་གླིང་སྒྲུང་དང་གཏམ་རྒྱུད་མི་ཕལ་བ་ལས་མང་
པོ་བརྗོད་ཐུབ་པའི་ཡིད་ཆེས་ཀྱང་ཡོད། གསུམ་ནི། བབས་སྒྲུང་སྒྲུང་པ་མི་
ཕལ་བ་དང་མི་མཚུངས་པར་བློར་འཛིན་གྱི་ནུས་པ་ཆེ་མཆིས་པར་བརྟེན།
ཁོང་རྣམ་པས་ཆུང་དུས་ནས་མཐོང་བ་དང་སྦྱངས་པ་ཐམས་ཅད་རྨི་ལམ་
ནང་ཤར་ཐུབ་པར་དཔྱད་གཏམ་བརྗོད། བཞི་ནི། བབས་སྒྲུང་སྒྲུང་པ་དག་
38 1



གིས་རྨི་ལམ་རྨིས་པའི་སྐབས་སུ་དང་ཡང་ན་གཉིད་ལས་སད་རྗེས་སུ་སྒྲུང་
གཏམ་ཡིད་ལ་ཤར་ནས་འཆད་བཞིན་པའི་སྐབས་སུ་མིག་ལམ་དུ་གཏམ་
རྒྱུད་ཀྱི་བརྒྱུད་རིམ་དང་མི་རྟ་མཚོན་གསུམ་རྣམས་གསལ་བོར་ཤར་བ་འདི་
ནི་རྟོགས་པ་ཉམས་ཤར་གྱི་སྣང་ཚུལ་ཡིན་པར་འདོད། ལྔ་ནི། རྒྱ་བོད་སོག་
གསུམ་དུ་ཡོད་པའི་ལྷ་བའི་ལུས་ཁོག་ཏུ་ལྷ་ཞུགས་ནས་ལྷའི་གཏམ་ལྷ་བའི་
ངག་ལས་མང་པོ་བརྗོད་པ་དག་ཁས་ལེན་པའི་དབང་དུ་བཏང་ན་བབས་
སྒྲུང་སྒྲུང་པའི་ཁོག་ཏུ་ལྷ་ཞུགས་ནས་སྒྲུང་ཁག་མང་པོ་བཤད་ཤེས་པའང་
ཁས་མ་བླངས་ན་གང་ན་ཆོག གོང་གི་ལྟ་བ་འདི་དག་བསྡུས་ནས་བརྗོད་ན་
བབས་སྒྲུང་འདི་ལྷ་སྒྲུང་ཡིན་ལ།ལྷའི་རོགས་རམ་ལ་བརྟེན་ནས་རྨི་ལམ་རྨིས་
པ་དང་གླིང་སྒྲུང་བཤད་ཤེས་བར་གྱུར་བ་བསྟན་འདུག ཡང་ན་བབས་སྒྲུང་
སྒྲུང་པའི་བློ་འཛིན་གྱི་ནུས་པ་མི་དཀྱུས་མ་ལས་ཁྱད་དུ་འཕགས་པ་ཡིན་ན་
ཡང་འདྲ། གང་ལྟར་ཡང་ད་ལྟ་ལྷུང་པའི་སྣང་ཚུལ་ངོ་མཚར་བ་འདི་ཆོས་
ལུགས་ཀྱི་གཞུང་ལུགས་ལྟར་འགྲེལ་བ་རྒྱག་པ་ལས་དེང་རབས་ཚན་རིག་
གིས་སྡོམ་ཚིག་གམ་འགྲེལ་བ་མཐར་ཕྱིན་པ་ཞིག་རྒྱག་མ་ཐུབ་ནའང་བློ་ཕམ་
མི་དགོས་སེམས། རྒྱུ་མཚན་ཡང་ཕྱིས་སུ་ཚན་རིག་དར་རྒྱས་ཡོང་བ་དང་མིའི་
ཚན་རིག་ཞིབ་འཇུག་གི་ཆུ་ཚད་མཐོ་རུ་འགྱུར་བའི་ཉིན་ཞིག་ལ་བབས་སྒྲུང་
སྒྲུང་པའི་རྨི་ལམ་གྱི་གསང་བའི་སྒོ་འཕར་འབྱེད་ཐུབ་པ་མ་ཟད། ཆོས་ལུགས་
ཀྱི་གཞུང་ལུགས་ཀྱང་སྔོན་ཐོན་གྱི་ཚན་རིག་གྲས་སུ་འགྲོ་ བའི་བློ་སྒོ་ཡང་
འབྱེད་ཐུབ་པའི་དུས་ཤིག་སླེབས་པར་ཡིད་ཆེས་ཡོད་དོ། །
ཟུར་ལྟའི་དཔྱད་གཞིའི་ཡིག་ཆ།
t. 《འཛམ་གླིང་ཐོག་དཀོན་པའི་བབས་སྒྲུང་མཁས་ཅན་རྣམས་ཀྱི་ངོ་མཚར་ཆེ་
362



བའི་ཁྱད་ཆོས་ལ་དཔྱད་པ》དུང་དཀར་བློ་བཟང་འཕྲིན་ལས་ཀྱིས་བརྩམས། གེ་སར་རིག་
པའི་སྐོར་གྱི《དཔྱད་རྩོམ་གཅེས་བསྒྲིགས》ལས་གསལ། 1996ལོར་ཀྲུང་གོའི་བོད་རིག་པ་
དཔེ་སྐྲུན་ཁང་ནས།
2. 《གླིང་སེང་ཆེན་གྱི་བྱུང་བ་མདོར་བསྡུས》དམུ་དགེ་བསམ་གཏན་གྱིས་
བརྩམས།གེ་སར་རིག་པའི་སྐོར་གྱི《དཔྱད་རྩོམ་གཅེས་བསྒྲིགས》ལས་གསལ། 1996ལོར་
ཀྲུང་གོའི་བོད་རིག་པ་དཔེ་སྐྲུན་ཁང་ནས།
3. 《གེ་སར་སྒྲུང་པའི་སྐོར་རགས་ཙམ་གླེང་བ》བསོད་ལོས་བརྩམས། གེ་སར་རིག་
པའི་སྐོར་གྱི《དཔྱད་རྩོམ་གཅེས་བསྒྲིགས》ལས་གསལ། 1996ལོར་ཀྲུང་གོའི་བོད་རིག་པ་
དཔེ་སྐྲུན་ཁང་ནས།
4. 《གེ་སར་སྒྲུང་པར་ཞིབ་འཇུག》དབྱང་ཨིན་ཧུང་གིས་བརྩམས། 《གླིང་སྒྲུང་རིག་
པའི་བསྡུས་ཡིག》དེབ་གསུམ་པ་ལས་གསལ། 1990ལོར་ཀན་སུའུ་མི་རིག་དཔེ་སྐྲུན་ཁང་ནས།
5. 《གླིང་སྒྲུང་གི་སྒྲུང་པ་བབས་སྒྲུང་རིགས་ལ་ཡང་བསྐྱར་དཔྱད་པ》ཞུའུ་གོ་
ཆུམ་གྱིས་བརྩམས། 《གླིང་སྒྲུང་རིག་པའི་བསྡུས་ཡིག》དེབ་གསུམ་པ་ལས་གསལ།
1990ལོར་ཀན་སུའུ་མི་རིགས་དཔེ་སྐྲུན་ཁང་ནས།
6. 《བོད་ཀྱི་ཆོས་སྲིད་ཟུང་འབྲེལ་སྐོར་བཤད་པ》དུང་དཀར་བློ་བཟང་འཕྲིན་
ལས་ཀྱིས་བརྩམས། 1981ལོར་མི་རིགས་དཔེ་སྐྲུན་ཁང་ནས། །
7. 《གླིང་སྒྲུང་གི་ཐོག་མའི་དཔྱད་པ》འཇམ་དཔལ་རྒྱ་མཚོས་བརྩམས།རྒྱ་ཡིག
1986ལོར་མཚོ་སྔོན་མི་དམངས་དཔེ་སྐྲུན་ཁང་ནས།
8. 《གདོད་མའི་སྤྱི་ཚོགས་དང་གེ་སར་རྒྱལ་པོའི་དུས་རབས》སྐལ་བཟང་ཚེ་
བརྟན་གྱིས་བརྩམས། རྒྱ་ཡིག 2001ལོར་ཀན་སུའུ་མི་རིགས་དཔེ་སྐྲུན་ཁང་ནས།
9. 《བོད་ཀྱི་ལོ་རྒྱུས་གླེང་བའི་གཏམ》རྒྱལ་མོ་འབྲུག་པས་བརྩམས། 1995ལོར་མི་
རིགས་དཔེ་སྐྲུན་ཁང་ནས།
38:3



10. 《བྱང་ཀླུ་བཙན་རྒྱལ་པོ་འདུལ་བ》གྲགས་པས་བཤད། 1997ལོར་མི་རིགས་
དཔེ་སྐྲུན་ཁང་ནས།
11. 《གླིང་གེ་སར་སྒྲུང་གི་དཀའ་གནད་གསལ་བའི་སྒྲོན་མེ》གཅོད་པ་དོན་གྲུབ་
ཀྱིས་བརྩམས། 2000ལོར་ཀྲུང་གོའི་བོད་རིག་པ་དཔེ་སྐྲུན་ཁང་ནས།
12. 《ཧོར་གླིང་གཡུལ་འགྱེད》སྟོད་སྨད་ཆ མཚོ་སྔོན་དམངས་ཁྲོད་རྩོམ་རིག་ཞིབ་
འཇུག་ཚོགས་པས་བསྒྲིགས། 1962དང1980ལོར་མཚོ་སྔོན་མི་རིགས་དཔེ་སྐྲུན་ཁང་ནས།
13. 《ཙ་རི་སྨན་རྫོང》དབང་ཆེན་སྟོབས་རྒྱལ་གྱིས་བརྩམས། 1990ལོར་མཚོ་སྔོན་
མི་རིགས་དཔེ་སྐྲུན་ཁང་ནས།
2009ལོའི་ཟླ11པའི་ཚེས12ལ་གནའ་མཁར་ཟི་ལིང་ནས་བྲིས་ཏེ་མཇུག་རྫོགས་སོ། །
38:



ལེའུ་དགུ་པ། གནའ་རབས་བོད་ཀྱི་ཕྲ་ཕབ་རིག་གནས་
དང་འབྲེལ་ནས་པྲ་སྒྲུང་སྐོར་ལ་དཔྱད་པ།
གཅིག ཕྲ་ཕབ་དང་པྲ་སྒྲུང་གི་གོ་དོན།
དེ་ཡང་པྲ་ཕབ་རིག་གནས་འདི་ལ་བཤད་ཚུལ་མི་འདྲ་བ་གསུམ་
མཆིས་ཏེ། ཁ་ཅིག་གིས་གནའ་རབས་བོད་ཀྱི་གདོད་མའི་སྤྱི་ཚོགས་ནས་དར་
ཡོང་བར་བཤད་པ་དང་། དེའི་རྒྱུ་མཚན་ཡང་སྔོན་ལ་མིས་བཟོས་ཆོས་
ལུགས་མ་བྱུང་བའི་དུས་སུ་གདོད་མའི་ཆོས་ལུགས་དར་ཆེ་ཞིང༌། སྐབས་
དེར་མི་རྣམས་ཀྱིས་རང་བྱུང་ཁམས་ཀྱི་ཉི་ཟླ་སྐར་གསུམ་དང་རི་དྭགས་
གཅན་གཟན་བླ་གནས་སོགས། དེ་མིན་འཇའ་འོད་ཁ་དོག་བཅས་པར་དད་
པ་དང་མཆོད་བཀུར་བགྱིད་པའི་དུས་ནས་དར་ཡོང་བའི་རྒྱབ་བརྟེན་གྱི་
ལུང་དྲངས། ཁ་ཅིག་གིས་རང་བྱུང་ཁམས་ཀྱི་འགྱུར་ལྡོག་རྣམས་རང་ཉིད་
ཀྱི་བློ་གྲོས་རྩལ་གྱིས་དཔྱད་མ་ནུས་པའི་སྐབས་སུ། ལྷ་དང་ཡི་དམ་ལ་འཕྲིན་
བཅོལ་ཏེ་ལེགས་ཉེས་བླང་དོར་བརྟག་པའི་ཐབས་སྣ་ཚོགས་ཤིག་བྱེད་པའི་
གནའ་བོའི་ཤེས་རིག་ཡིན་ཞིང་། དེ་ཡང་བསྐལ་བ་ཡ་ཐོག་གི་དུས་ནས་
བཟུང་མི་རྣམས་འཚོ་བའི་ཁྲོད་དཀའ་སྡུག་དང་། འཇིགས་སྐྲག་སྣ་ཚོགས་
385



ལ་འཕྲད་ཅིང་། དེ་དག་སེལ་བ་དང་མ་འོངས་པར་དེ་རིགས་བཟློག་ནས་
འཚོ་ཕྱིར་བློ་ཕུགས་ལྷ་ལ་བཅོལ་ཏེ་བྱ་བ་བསྒྲུབ་པའི་སྲོལ་བྱུང་ནས་དར་བར་
མངོན་ཞེས་བརྗོད། ཁ་ཅིག་གིས་བོད་པའི་གནའ་ཆོས་ཏེ་བོན་པོའི་ཆོས་
ལུགས་ལས་དར་ཡོང་བའི་མོ་རྩིས་ཀྱི་རིགས་ཤིག་ཡིན་པར་དཔྱད་གཏམ་
བརྗོད། གོང་གསལ་གྱི་ལྟ་བ་དང་པོ་དང་གཉིས་པའི་ལྟ་བ་གཙོ་བོ་དོན་
གཅིག་ལ་འབབ་པ་འདྲ་ན་ཡང་མི་རྣམས་ཀྱིས་ལས་བཅོལ་བྱ་བའི་ཡུལ་ལམ་
གཞི་སོ་སོ་ཡིན་པ་གསལ་བོ་རྟོགས་ཐུབ། གང་ལྟར་ཡང《བོད་རྒྱ་ཚིག་མཛོད་
ཆེན་མོ》ལས། པྲ་ཞེས་པ་ནི་མེ་ལོང་སོགས་ཀྱི་ནང་དུ་འཆར་བའི་སྣང་ཚུལ་
ལ་བལྟས་ནས་བཟང་ངན་གྱི་བརྟག་པའི་ཆོ་ག་ཞིག་ཡིན་པར་མཚན་ཉིད་
བཞག པྲ་མཁན་ནི་མེ་ལོང་དང་མཐེ་བོང་སོགས་ལ་བརྟེན་ནས་མོ་འདེབས་
མཁན་ལ་ཟེར་ཞེས་བཀོད་འདུག 《དག་ཡིག་གསར་བསྒྲིགས》ལས། སྤྱིར་དྲ་
ཞེས་པའི་དོན་ནི་དབྱིབས་དང་རྣམ་པའི་མིང་སྟེ། ཁང་བ་པྲ་ལེགས་པ་ཞེས་
པ་ལྟ་བུར་ཟེར། ཆོས་ལུགས་ཀྱི་འགྲེལ་བ་ལྟར་ན། པྲ་མཁན་ཀྱིས་མེ་ལོང་
དང་སྒྲོན་མེའི་འོད་ལ་བལྟས་ནས་མོ་འདེབས་པའི་ཆོ་ག་ཞིག་གི་མིང་ཡིན་
ཞེས་མཚན་ཉིད་བཞག མཁས་དབང་ནམ་མཁའ་ནོར་བུ་ལགས་ཀྱིས་མོ་ནི་
ལེགས་ཉེས་ཤན་འབྱེད་བྱེད་ཀྱི་བརྟག་པའི་རིགས་གང་ཅིའང་རུང་བ་ཞིག་
ལ་ཟེར་ཞིང་། གཞན་དུ་མོ་པྲ་ཞེས་པ་གཅིག་གྱུར་གྱི་མིང་ལྟ་བུ་ཞིག་ཏུ་སྣང་
མོད། དངོས་དོན་དུ་མོ་དང་པྲ་ཞེས་པ་ལྐོག་གྱུར་གསལ་བར་སྟོན་བྱེད་ཀྱི་
ཆ་རྐྱེན་མི་འདྲ་བ་གཉིས་ཀྱི་མཚན་དུ་གོ པྲ་ཞེས་པ་ནི་ལེགས་ཉེས་མཚོན་
པའི་རྟགས་ཅི་དང་ཅི་ཞིག་ཤར་བ་དེ་ལ་ཟེར་བ་ཡིན་ཞེས་གསུངས་འདུག
མཁས་དབང་དུང་དཀར་བློ་བཟང་འཕྲིན་ལས་མཆོག་གིས་མཛད་པའི《ཆོས་
སྲིད་ཟུང་འབྲེལ་སྐོར་བརྗོད་པ》བྱ་བའི་ནང་ལྷག་པར་དུ་སློབ་དཔོན་པདྨས་
386



ཕ་མ་གཉིས་འཛོམས་ཀྱི་བུ་དང་བུ་མོ་ཁག་གཅིག་ལ་པྲ་འབེབས་པ་ཟེར་བ་
མི་ལ་ལྷ་འདྲེ་ཁོག་ཞུགས་བྱས་པའི་ལུགས་སྲོལ་ཐོག་མར་བཙུགས་ཤིང་དེང་
སང་ལྷ་ཕེབས་ཟེར་བ་དེའི་སྐབས་ཐོག་མར་བྱུང་བ་རེད། ཅེས་གསུངས་
འདུག འདིར་ཁོ་བོས་མཁས་པ་རྣམས་ཀྱི་གསུང་དང་འབྲེལ་ནས་པྲ་ཕབ་
དང་པྲ་མོ་འདེབས་པའི་གོ་དོན་ཅུང་རྒྱས་པར་སྤྲོས་ན། དེར་ཡང་ཐོག་མ་
སྔགས་པའི་པྲ་སྒྲུབ་ཀྱི་ཆོ་གའི་ཤེས་བྱ་དང་རྟོགས་པ་ངེས་ཅན་ལྡན་པའི་པྲ་
མཁན་ཞིག་དགོས་ལ། དེའི་འཕྲོར་ལྷ་དང་ལྷ་མོར་མཆོད་པ་མཆོད་བཤམས་
ལེགས་པོ་ཚང་དགོས་པ། དེ་ནས་པྲ་རྟེན་སོགས་ཀྱི་ལས་སྦྱོར་རྣམ་དག་སྒྲུབ་
པ་དང་གང་འཚམ་གྱིས་སྔགས་གང་མང་བཟླས་རྗེས། མེ་ལོང་དང་མཐེ་
བོང་བཅས་སུ་བལྟས་ཚེ་ལེགས་ཉེས་ཅི་ཡང་འཆར་ཐུབ་པ་དེ་ལ་བཤད་པ་
ཡིན། འདིར་པྲ་སྒྲུང་ཕབ་པའི་གོ་དོན་གཙོ་བོ་ཡང་ཅུང་རྒྱས་པར་བརྗོད་ན།
སྤྱིར་པྲ་སྒྲུང་ཞེས་པའི་ཐ་སྙད་འདི་དར་བའི་ལོ་རྒྱུས་ཅང་མ་འགོར་བར་སྙམ།
དེའི་རྒྱུ་མཚན་ཡང་གནའ་སྔ་མོའི་ཡིག་རྙིང་དང་དེབ་ཐེར་ལས་མཐོང་རྒྱུ་
མེད་པ་དང་གེ་སར་རྒྱལ་པོ་ཡང་འཁྲུངས་ནས་བགྲང་བྱ་སྟོང་ཕྲག་གཅིག་
ལས་འདས་མེད་པའི་རྐྱེན་ནོ། །ད་ལྟ་དར་ཅུང་ཆེ་བའི་པྲ་སྒྲུང་ཞེས་པའི་གོ་
དོན་ཡང་ཕལ་ཆེར་གོང་དུ་འཆད་པའི་ཕྲ་ཕབ་དང་མཚུངས་ཀྱང་ད་དུང་མི་
མཚུངས་པ་སྟེ། སྒྲུང་མཁན་གྱིས་པྲ་སྒྲུང་མ་ཕབ་བའི་གོང་ལ་རང་གི་མཆོད་
པའི་ལྷ་དང་ལྷ་མོ། གཞི་བདག་བཅས་པར་གསོལ་མཆོད་གང་ལེགས་བགྱིས་
རྗེས། སྤྱན་འདྲེན་གྱི་སྔགས་བཟླས་པ་དང་། དེ་ནས་བཞག་པའི་པྲ་རྟེན་
དང་རྫས་བཅོས་པ་ལས་སྦྱོར་གང་འཚམ་བྱས་མཐར་མེ་ལོང་དང་མཐེ་བོང་།
ཡང་ན་འོད་ལྡན་གྱི་ཤོག་དཀར་སྟོང་བའི་ཐོག་ཏུ་བལྟས་ནས་སྒྲུང་བཤད་པ་
ལ་ཟེར། པྲ་སྒྲུང་པ་ལའང་རིགས་གཉིས་ཏེ། འགའ་ཞིག་གིས་མེ་ལོང་
38?



སོགས་ལ་བལྟས་ནས་སྒྲུང་ངག་ལས་བཤད་པ་དང་། ལ་ལས་མེ་ལོང་སོགས་
ལ་བལྟས་ནས་ལག་པས་འབྲི་གནང་མཛད་བཞིན་འདུག ད་དུང་སྒྲུང་ཁག་
བརྒྱ་ཉིས་བརྒྱ་བཤད་ཤེས། ལར་ད་ལྟ་མདོ་དབུས་ཁམས་གསུམ་དུ་བབས་
སྒྲུང་སྒྲུང་པ་དང་ཐོས་སྒྲུང༌། གཏེར་སྒྲུང༌། བརྒྱུད་སྒྲུང་བཅས་པ་མཐོང་རྒྱུ་
ཅུང་མང་ནའང་པྲ་སྒྲུང་ཕབ་པའི་སྒྲུང་པ་ཤིན་ཏུ་ཉུང༌། ད་དུང་ཁོང་རྣམ་
པའི་ལོ་རྒྱུས་དང་བྱུང་འཕེལ་སོགས་ལ་ཞིབ་འཇུག་བགྱིད་མཁན་གྱི་མཁས་
པ་ཡང་དེ་བས་ཉུང་། དེའི་རྒྱུ་མཚན་ཡང་གསང་བ་ལྐོག་གྱུར་ཀྱི་ཆོས་ལུགས་
རིག་གནས་ཀྱི་གྲོས་ཡིན་པས་དཔྱད་པ་གཏོང་དཀའ་བ་དང་དཔྱད་གཞིའི་
རྒྱུ་ཆ་ཡང་ཧ་ཅང་དཀོན་པ། འདི་ཕྱོགས་ཀྱི་པྲ་མཁན་དང་སྒྲུང་པ་ཡང་
མཐོང་དཀོན་པོ་བཅས་ཀྱི་རྐྱེན་མ་ཡིན་ནམ། ལོ་འགའི་རིང་ལ་ཁོ་བོས་ད་ལྟ་
མདོ་དབུས་ཁམས་གསུམ་དུ་འཚོ་བཞེས་གནང་བའི་པྲ་མཁན་མཁས་ཅན་
ཡོད་དོ་ཅོག་རྒྱུས་ལོན་གསལ་བོ་བྱེད་པའི་གོ་སྐབས་མ་ལྡན་མོད། ཡིན་
ནའང་ད་ལྟ་བོད་ཁམས་ན་གྲགས་པ་ཆེ་བའི་པྲ་སྒྲུང་སྒྲུང་པར་གཏོགས་པའི་
སྒྲུང་མཁན་གསུམ་གྱི་ལོ་རྒྱུས་རགས་ཙམ་རྒྱུས་ལོན་བྱུང་འདུག ད་དུང་ཁོང་
གསུམ་གྱི་འདྲ་པར་ཡང་ལག་ཏུ་སོན་ཡོད། ཁོང་གསུམ་པོ་ལས་གཅིག་སྟེ།
བོད་ལྗོངས་ཆབ་མདོ་རི་བོ་ཆེ་རྫོང་གི་པྲ་སྒྲུང་པ་ཁ་ཚེ་གྲགས་པ་ངག་དབང་
རྒྱ་མཚོ་ཡིན། ཁོང་ནི་མེ་ལོང་ལ་བལྟས་ནས་སྒྲུང་བཤད་པ་དང་འབྲི་བ་
གཉིས་ཐུབ་ ད་དུང་སྲ་མོ་ཡང་འདེབས་ཤེས་པའི་མི་སྙན་གྲགས་ཅན་ཞིག་
ཀྱང་ཡིན། ཁོས་གླིང་སྒྲུང་གསར་པ་1བྲིས་ཚར་བ་དང་དེ་དག་ལས་སྒྲུང་
དཔེ་གཅིག་བོད་ལྗོངས་ཀྱི་ཡེ་ཤེས་དབང་མོ་ལགས་ཀྱིས་དག་སྒྲིག་གནང་
ནས་བོད་ལྗོངས་མི་དམངས་དཔེ་སྐྲུན་ཁང་དུ་པར་བསྐྲུན་བྱས། ད་དུང་
རྒྱལ་ཁབ་རིམ་པ་དང་ཞིང་ལྗོངས་རིམ་པའི་བྱ་དགའ་ཡང་ཐོབ་མྱོང་།
388



གཅིག་སྟེ། མཚོ་སྔོན་ཡུལ་ཤུལ་ཁུལ་གྱི་པྲ་སྒྲུང་སྒྲུང་པ་བསྟན་པ་རྒྱལ་མཚན་
ཡིན། སྤྱི་ལོ2009ལོའི་ཟླ8པར་ཁོ་བོ་དངོས་སུ་ཡུལ་ཤུལ་ཁུལ་སྐྱེ་རྒུ་མདོ་ནས་
ཁོ་དང་མཇལ་ཞིང་ཉིན་ཕྱེད་ཙམ་ལ་ཁོའི་རྒྱུ་མཚན་དག་གསལ་བོར་བཅར་
འདྲི་བྱས་མྱོང༌། ད་དུང་ཁོའི་ལོ་རྒྱུས་ཀྱང་ཡིག་ཐོག་ཏུ་བཀོད་ཟིན། ཁོ་རང་
ལ་མཚོན་ན་ལག་ཏུ་ཤོག་སྟོང་དཀར་པོ་ཞིག་བཟུང་ནས་སྒྲུང་བཤད་པའི་
སྲོལ་ཆགས་འདུག ཁོས་གླིང་སྒྲུང་མི་འདྲ་བ300ལྷག་བཤད་ཤེས་ཟེར་ཞིང་།
དེ་དག་ལས་བརྒྱ་ལྷག་ཙམ་གྱི་སྒྲུང་ཡིག་གི་ཁ་བྱང་ང་ལ་སྤྲད། ད་ལྟ་ཁོ་རང་
ཡུལ་ཤུལ་ཁུལ་མང་ཚོགས་སྒྱུ་རྩལ་ཁང་དུ་གདན་འདྲེན་ཞུས་ནས་སྒྲུང་སྒྲ་
ཕབ་པ་དང༌། དག་སྒྲིག་བྱེད་བཞིན་མཆིས། གཅིག་སྟེ། བོད་ལྗོངས་ཆབ་
མདོ་མཇོ་མདའ་རྫོང་གི་སྒྲུང་པ་གྲགས་པ་སེང་གེ་ཡིན། ཁོས་ཀྱང་ཤོག་སྟོང་
དཀར་པོ་ཞིག་གི་ཐོག་ཏུ་བལྟས་ནས་སྒྲུང་བཤད་པའི་སྲོལ་ཆགས་ཡོད། ཁོས་
གླིང་སྒྲུང་མང་པོ་བཤད་ཤེས་ཤིང་། བཤད་པའང་ཆུ་བོའི་རྒྱུན་བཞིན་ཐོགས་
པ་མེད་ལ་མི་འཇོན་ཐང་ལྡན་པ་ཞིག་ཡིན་པར་སྐད། གང་ལྟར་ཡང་པྲ་
སྒྲུང་སྒྲུང་བའི་ཁྱད་ཆོས་དང་འགྲོ་རིམ་སོགས་ལ་བརྟག་ན་པྲ་སྒྲུང་ཞེས་པ་
འདི་པྲ་ཕབ་རིག་གནས་ཀྱི་ནང་གསེས་ཤིག་ཡིན་ལ་ཡང་ན་པྲ་སྒྲུང་གི་རིགས་
འདི་གནའ་རབས་བོད་ཀྱི་པྲ་ཕབ་ལས་བྱུང་བ་རེད་ཟེར་ན་ཡང་མི་ཆོག་རྒྱུ་
ག་ལ་ཡོད། དེའི་རྒྱུ་མཚན་ཡང་གླིང་རྗེ་གེ་སར་རྒྱལ་པོའི་འཁྲུངས་འདས་ཀྱི་
ལོ་ཚིགས་ལས་གསལ་བོ་རྟོགས་ཐུབ་བོ། །ད་དུང་པྲ་སྒྲུང་གི་བརྒྱུད་རིམ་མང་
པོ་པྲ་མོའི་འགྲོ་རིམ་དང་གཉིས་སུ་མ་མཆིས། འཇུ་མི་ཕམ་གྱི《སེང་ཆེན་ཨ་
དཀར་འོད་ཀྱི་ཝེར་མའི་པྲ་སྒྲུབ་བཞུགས》ཞེས་པ་ལས། ཆོས་ཀུན་རང་བྱུང་
ཡེ་ཤེས་ཆེན་པོའི་ངང་། །མཐའ་བྲལ་སྟོང་བ་རིག་པའི་རྩལ་སྣང་ལས། །སྣོད་
བཅུད་རྣམ་དག་འོད་ལྔ་འཁྱིལ་བའི་ཀློང་། །ཀུན་གསལ་བདེ་ཆེན་འབར་
389



བའི་གཞལ་ཡས་ན༔ །རྩ་གསུམ་རྒྱལ་བའི་འཕྲིན་ལས་ཕོ་ཉ་བ། །སེང་ཆེན་ཨ་
དཀར་འོད་ཀྱི་ཝེར་མ་ནི། །དཀར་གསལ་ཤེལ་འདྲ་ཞལ་གཅིག་ཕྱག་
གཉིས་པ། །རིན་ཆེན་སྒྲོན་མེ་སྣང་གསལ་མེ་ལོང་འཛིན། །དར་དཀར་
གོས་དང་འཇའ་སྤྲིན་མེ་ཏོག་བརྒྱན། །དགྱེས་ཡུམ་རྣམ་ལྔ་མདའ་དར་མེ་
ལོང་འཛིན། །འཁོར་དུ་སྣང་སྲིད་གསལ་བའི་ཝེར་མ་འབུམ། །རྡོ་རྗེའི་བྲོ་
གར་བརྡའ་གླུ་སྣ་ཚོགས་བསྒྱུར། །དྲན་པས་སྣང་གསལ་པྲ་ཡི་མཆོག་སྩོལ་
བ། །ཞེས་ཅུང་མང་པོ་གསུངས་པ་ལས། པྲ་ཕབ་པ་དང་པྲ་སྒྲུང་ཕབ་པའི་
སྐབས་སུ་སེང་ཆེན་ཨ་དཀར་འོད་ཀྱི་ཝེར་མ་ལགས་སྤྱན་འདྲེན་ཞུ་བའི་པྲ་
སྒྲུང་ཀྱི་ཆོ་གར་འདོན་པའི་གསོལ་ཚིག་ཡིན། འདིར་བརྟག་ན་པྲ་ཕབ་དང་
པྲ་སྒྲུང་གཉིས་ལས་སྒྲུབ་བྱེད་པའི་སྐབས་སུ་བཀོལ་སྤྱོད་ཆོག་ལ། པྲ་ཕབ་ཀྱི་
གསོལ་ཚིག་དང་སྒྲུང་ཕབ་ཀྱི་གསོལ་ཚིག་འདི་གཉིས་དབྱེར་མེད་དུ་གནས་
པ་གསལ་བོར་རྟོགས་ཐུབ། ཡིན་ནའང་པྲ་སྒྲུང་ལ་རང་གི་ཐུན་མིན་གྱི་ཁྱད་
ཆོས་དག་མཆིས་པ་ཡང་ཁས་མ་བླངས་ན་མི་ཆོག འདི་གཉིས་ཀྱི་འབྲེལ་བ་ནི་
མ་བུའི་འབྲེལ་བ་ཡིན་པར་སྙམ། པྲ་ཕབ་བམ་པྲ་མོ་མ་ཡུམ་ཡིན་ལ་པྲ་སྒྲུང་
བུ་སྐུང་ཡིན། མ་མེད་ན་བུ་མེད་ལ། བུ་ཡོད་ན་བུར་ཡང་རང་ཚུགས་ཅི་
ཡང་མེད་པར་མ་དང་ཇི་མ་ཇི་བཞིན་རེད་ཟེར་ནའང་དོན་ལ་གནས་པ་
ཞིག་མིན་ནོ། །《བོད་ཀྱི་རྩོམ་རིག་ལོ་རྒྱུས》དེབ་དང་པོ་ལས་བཀོད་པ་ལྟར་
ན། སྤྱིར་མོ་ཞེས་པ་ནི་ལེགས་ཉེས་ཤན་འབྱེད་བྱེད་ཀྱི་བརྟག་པའི་རིག་པ་
ཞིག་དང་། པྲ་ནི་ལེགས་ཉེས་མཚོན་པའི་རྟགས་ཅི་རིགས་ཤིག་ཤར་བོར་གོ་
དགོས་ལ། དེ་ཡང་མོ་པྲའི་སྐོར་གྱི་རིག་པ་འདི་ཤིན་ཏུ་གཏིང་ཟབ་ལ་རྒྱ་ཆེ་
ཞིང་རྣམ་གྲངས་མང་སྟེ། 《ཞང་བོད་གནའ་རབས་ཀྱི་ལོ་རྒྱུས་ནོར་བུའི་མེ་
ལོང》དུ་ པྲ་ལྟས་མོ་ཞེས་པ་འདི་ལ་ཡེ་སྲིད་འཕྲུལ་གྱི་ཇུ་ཐིག་དང༌། ཡེ་
39]



མཁྱེན་སྒྲ་བླའི་མངོན་ཤེས། ཡེ་རྗེ་སྨོན་པའི་རྨི་ལམ། ཡེ་དབང་ལྷའི་བཀའ་
བབས་ཏེ། མོའི་གཙོ་བོ་རྣམ་པ་བཞི་ཡོད། ཅེས་བྱུང་བ་ལྟར་ཇུ་ཐིག་དང་།
སྒྲ་བླའི་མངོན་ཤེས། རྨི་ལམ། ལྷའི་བཀའ་བབས་བཅས་ཤིན་ཏུ་རྒྱས་པར་
བསྟན། ཇུ་ཐིག་ལའང་ཇུ་ཐིག་གི《དཔྱད་དོན་སྣང་གསལ་སྒྲོན་མེ》ལས། ད་
ལྟར་སྲིད་པའི་བླ་མདུད་ལ། །ཞིབ་ཚགས་བྱས་ན་དྲུག་བརྒྱ་ཡོད། །སངས་ཁྲི་
ཕྲག་འབུམ་ཞེས་སོགས་བཤད། །བབ་སྐྱེན་པ་བསྡུས་པས་སུམ་བརྒྱ་དྲུག་ཅུ་
ཡོད། །བརྒྱག་གིས་བསྒྱུར་བ་མི་འདྲ་ཁྲི་ཙམ་ཡོད། །བརྒྱག་གཙོ་བོ་བདུན་བརྒྱ་
ཉི་ཤུར་འདུས། །ཞེས་གསུངས་པ་ལྟར་ཤིན་ཏུ་མང་ལ། མདུད་པའི་གཙོ་བོ།
དེང་དེང་དང་། ཁྱུང་བརྒྱད། སྐུམ་ཞེས་པ་ལྟ་བུ་དྭངས་མའི་མདུད་པ་དང་།
མཛངས་མའི་མདུད་པ། སྙིགས་མའི་མདུད་པ་སོགས་རིགས་མི་འདྲ་བ་སུམ་
བརྒྱ་དྲུག་ཅུ་ཡོད་པར་གསུངས་སོ། །རྨི་ལམ་གྱི་སྐོར་ནི་གཤེན་པའི་ལུགས་སུ་
ཡེ་རྗེ་སྨོན་པའི་རྨི་ལམ་ཞེས་སུ་གྲོགས་ཏེ། དེ་ནི་ཟླ་བའི་ཉ་གང་བ་དང་
གཟའ་སྐར་འཕྲོད་སྦྱོར་ལེགས་པའི་དུས་བཟང་ལ་བརྟེན་ནས་རྨི་ལམ་ལ་
བརྟག་པ་དང་། ཁྱད་པར་ཅན་གྱི་གནས་ལ་བརྟེན་ནས་རྨི་ལམ་བརྟག་པ།
ཕུ་ཝེར་སོགས་འི་ལྷ་བསྟེན་ཅིང་དེ་དག་གི་ཐུགས་རྗེ་ལ་བརྟེན་ནས་རྨི་ལམ་
བརྟག་པ་སོགས་ཀྱིས་མཚོན་མང་པོ་ཡོད་ལ། རྨི་ལམ་གསལ་བོར་འབྱུང་བ་
དང་རྨི་ལམ་རང་ཐོག་ཏུ་ངོ་ཤེས་ཐུབ་པ། རྨི་ལམ་དབང་བསྒྱུར་བ་སོགས་
ཀྱི་ཐབས་ཚུལ་མི་འདྲ་བ་ཅི་རིགས་ཤིག་བྱུང་ཡོད་ཅིང་། དེ་རིགས་ནི་གནའ་
དུས་སུ་མི་རྣམས་ཀྱིས་ལྐོག་གྱུར་གྱི་ཆོས་རྣམས་གསལ་བོར་བརྟག་ཅིང་སྟོན་
པའི་ཤེས་རིག་ཅིག་རེད། ཡེ་དབང་ལྷའི་བཀའ་བབས་ཞེས་པ་ནི། ཕུ་ཝེར་
སོགས་ལྷ་ཞིག་གམ། ཡང་ན་ཤིན་ཏུ་བཀའ་གཉན་པའི་ལྷ་ཞང་ཞུང་མགོན་
པོ་རྣམ་གསུམ་དུ་གྲགས་པ་སྟེ། ཨ་ཏི་མུ་ཝེར། ཀུ་བྱི་མང་ཀེ གེ་ཁོད་རྣམས་
391



ཀྱིས་གཙོས་པའི་ལྷ་གང་ཡང་རུང་བ་ཞིག་མར་བབས་ནས་ལེགས་ཉེས་ཀྱི་
ལུང་བསྟན་པ་ཞིག་ཡིན་ཞིང་། དེའི་སྲོལ་མ་ཉམས་པ་ནི་ཡོངས་གྲགས་སུ་
གནས་ཆུང་ཆོས་སྐྱོང་གིས་མཚོན་པའི་ཆོས་སྐྱོང་མང་བོ་ཞིག་མིར་བབས་
ནས་བླང་དོར་གྱི་གནས་བསྟན་པ་དེ་རིགས་ལགས་སོ། །བྱེ་བྲག་ཏུ་ཡེ་མཁྱེན་
སྒྲ་བླའི་མངོན་ཤེས་སུ་གྲགས་པའི་ཁོངས་སུ་སྒྲ་བླ་ཝེར་མའི་ཚོགས་སམ་ལྷ་
དང་སྲུང་མའི་ཚོགས་ལ་གསོལ་འདེབས་བདེན་བདར་གྱི་སྒོ་ནས། མེ་ལོང་
ལ་བརྟེན་པའི་ཕྲ་མོ། རྡེའུ་ཞེ་གཉིས་ལ་བརྟེན་པའི་འཕྲུལ་མོ། མཚོན་བྱེད་
ཀྱི་བརྡ་རིས་སྣ་ཚོགས་ལ་བརྟེན་པའི་བརྡ་མོ། ལུག་གི་སོག་རུས་ལ་བརྟེན་
པའི་སོག་མོ། ཕྱོགས་ལ་བརྟེན་པའི་ཤོ་མོ། ཕྲེང་བ་ལ་བརྟེན་པའི་ཕྲེང་མོ། ཤིང་
བྱང་ལྔ་ལ་བརྟེན་པའི་ཆོ་ལོ་རྣམས་ཀྱིས་མཚོན་པའི་མོའི་རིགས་མི་འདྲ་བ་དུ་
མ་ཞིག་བྱུང་མྱོང་ལ། ད་ལྟའང་བོད་ཀྱི་ཡུལ་གྲུ་འདིར་དར་ཁྱབ་ཆེ་བར་ཡོད་
པ་འདི་དག་སྔ་མ་རྒྱུན་འཛིན་དང་དེ་དར་སྤེལ་གྱི་འབྲས་བུ་ལགས། གོང་
གསལ་དེ་དག་གི་མོ་ཚིག་དང༌། ལྷ་དང་ཡིད་དམ་ལ་གསོལ་བ་འདེབས་
ཚུལ། བདེན་པ་བདར་ཚུལ། བརྟག་ཚུལ་སོགས་མང་དྲག་པས་འདིར་མ་
བཀོད་དོ། །ཞེས་བརྗོད་ཡོད། མཁས་པའི་དགའ་སྟོན་དུ། སྣང་གཤེན་བལ་
ཐོད་ཅན་གྱིས་གཡང་འགུགས་མི་ནོར་རྒྱས་པར་བྱེད། འཕྲུལ་གཤེན་བལ་
མཚོན་ཅན་གྱིས་ཡས་དང་མདོས་གཏོར་འགལ་རྐྱེན་སེལ། ཆ་གཤེན་ཇུ་ཐིག་
ཅན་གྱིས་ལེགས་ཉེས་སྟོན་ཟག་བཅས་ཀྱི་མངོན་ཤེས་འཆད། དུར་གཤེན་
མཚོན་ཆ་ཅན་གྱིས་གསོན་གཤིན་གྱི་རྩིས་བྱེད། ཅེས་པ་བཞིན་དེ་དག་བཞི་
བོ་ནི་གཡང་སྒྲུབ་པ་དང་མདོས་རྒྱག་པ། གླུད་གཏོང་བ། མོ་འདེབས་པ། ཕྲ་
ཕབ་པ། གསོན་པོ་དང་གཤིན་པོའི་རྩིས་རྒྱག་པ་སོགས་ཡིན་པ་གསལ་པོར་
མཐོང་བས། ང་ཚོས་དང་པོར་མེས་པོ་རྣམས་ཀྱིས་རི་དྭགས་རྔོན་པ་དང་མི་
{32



ལ་ན་བ་བྱུང་བའམ། ཡང་ན་དོན་སྙིང་ལྡན་པའི་ལས་ཀ་འདྲ་བྱེད་དུས་རང་
གི་བསམ་དོན་བཞིན་འགྲུབ་པའི་ཆེད་དང་ཐུན་མོང་གི་བསམ་པ་གཅིག་ཏུ་
བསྒྲིལ་བའི་ཆེད་དུ། རྒྱུན་པར་གོང་ནས་བཤད་པའི་ལྷ་དེ་དག་ལ་མཆོད་
བསྟོད་བྱས་ནས་ཐུགས་དགྱེས་པར་བྱས་ཏེ་རང་ཉིད་ཀྱི་རྒྱབ་རྟེན་དང་སྡོང་
གྲོགས་བྱེད་པར་འཇུག་བསམ་བཞིན་མཆིས།
གོང་གསལ་མོ་པྲ་སོགས་ཀྱི་ཤེས་རིག་དེ་ནི་གནའ་དུས་ནས་དར་བའི་
བོད་ཀྱི་ཤེས་རིག་རྒྱ་ཆེ་ལ་གཏིང་ཟབ་པ་ཞིག་ཏུ་འཁུམས་ཤིང་། དེ་རིགས་
ཀྱིས་གནའ་བོའི་མི་རྣམས་ཀྱི་བསམ་བློའི་འཁྱེར་སོ་དང་། བློ་ཕུགས་ཀྱི་
གཏད་ས། ལེགས་ཉེས་བླང་དོར་གྱི་དབྱེ་བ། འཇིག་རྟེན་གྱི་ལྟ་ཚུལ། བློ་
གྲོས་ཀྱི་རྩལ་སོགས་དངོས་ཤུགས་གང་རུང་དུ་མཚོན་ཡོད་ལ། ཤེས་རིག་
དེ་རྣམས་ནི་དུས་དེ་དང་འབྲེལ་ནས་བྱུང་བའི་རྩོམ་རིག་སྟེ། ལྷ་སྒྲུང་
དང༌། གཏམ་རྒྱུད། གསོལ་བསྟོད་སོགས་ཀྱི་སྲོག་ཤིང་དུ་གྱུར་ཡོད་པ་མ་
ཟད། དེས་ཕྱིས་ཀྱི་རྩོམ་རིག་ཤེས་བྱ་དང་ཡུལ་སྲོལ་གོམས་གཤིས་བཅས་ལ་
བག་ཆགས་ཤིན་ཏུ་ཟབ་མོ་བཞག་ཡོད་པ་ཤེས་པར་བྱའོ། ། །
གནའི་མོ་དང་དྲ་མོས་མཚོན་དོན་གཙོ་བོ་སྟེ། མི་རྣམས་ཀྱིས་ཞིང་ཕྱུགས་
ལས་ཀའི་ཐད་དུ་ཕྱུགས་ཟོག་གི་འཕེལ་ཁ་བཟང་མིན་དང་དེ་བོར་བརླག་ཏུ་
སོང་ན་རྙེད་མིན། རི་དྭགས་རྔོན་དུ་སོང་ན་སོད་མིན། རྐུན་པོ་ཡོང་མིན། མི་
ལ་ན་བ་འབྱུང་མིན་དང་བྱུང་ན་སོས་མིན། གཉེན་བྱས་ན་འགྲིག་མིན་དང་
ཁྱིམ་ལ་མགོན་པོ་འོང་མིན། བྱིས་པ་སྐྱེ་མིན། འཕྲིན་སོགས་འབྱོར་མིན་བཅས་
རྒྱུན་སྤྱོད་འཚོ་བའི་ནང་དོན་ཡོངས་སུ་འདུས་ཡོད་པར་མ་ཟད། རླུང་དང་ཁ་
བ། ཆར་དྲག ས་འགུལ་སོགས་ཡོད་མེད་བཅས་གནམ་གཤིས་དང་ས་གཤིས་
ཐད་ཀྱི་ཤེས་བྱའང་འདུས་པའི་ཆུང་ས་ནས་མི་ལ་ན་བ་འབྱུང་མིན་དང་ཆེ་ས་
393



གནམ་གཤིས་འགྱུར་ལྡོག་ཡོང་མིན་བཅས་སྐབས་དེའི་འཚོ་བ་ཡོངས་ཀྱི་ཕྱོགས་
གང་ལའང་མཛུབ་སྟོན་དང་བྱ་སྤྱོད་ཀྱི་བཀོད་འདོམས་ཚང་མ་མོ་ཡིས་བྱེད་དེ།
ཕོ་གསར་རི་དྭགས་རྔོན་པ་དང་མོ་གསར་བག་མར་འགྲོ་བ། གཉེན་དང་སྟོན་
མོ་བྱེད་པ་དང་། ཆོས་ཚོགས་དུས་ཆེན་རོལ་བ། ཐག་རིང་ལམ་དུ་ཆས་པ་དང་
དམིགས་བྱའི་དོན་ཆེན་འགྲུབ་མིན་སོགས་བྱེད་སྒོ་ཡོད་ཚད་ཀྱི་སྔ་རྗེས་ལ་ཚོད་
དཔག་དང་དུས་ཚོད་གཏན་ཕབ་བྱེད་པའི་ཆེས་མཐོ་བའི་དབང་ཆ་ཡོད་པས་
དེའི་སྐབས་སུ་བོད་ཀྱི་སྤྱི་ཚོགས་ནང་མོ་པྲ་ཡི་གོ་གནས་དང་དར་ཁྱབ་ཆེ་ཆུང་
གསལ་བོར་མཚོན་ཐུབ་ལ། ད་རུང་མོ་ཚིག་ནང་དུ་དགྲ་འབྱུང་མིན་དང་ཕར་
དགྲ་བྱ་རྒོལ་བ་དང་ཚུར་དགྲ་བྱ་བཏབ་ན་བཟང་ངན། རྒྱལ་པོའི་བཀའ་འབྱུང་
མིན་དང་། བློང་པོ་ཞང་བློན་སོགས་ཕེབས་མིན། རྗེ་བླ་ལ་ཞུས་ན་གནང་མིན་
བཅས་མང་པོ་ཡོད་པར་བརྟགས་ན། གོང་ནས་རྒྱལ་པོའི་བཀའ་གནང་བ་བློན་
པོས་ཡུལ་ཕྱོགས་སོ་སོར་བསྒྲགས་པའི་རྗེས་སུ་ཚང་མས་བཀའ་བཞིན་སྒྲུབ་པ་སྟེ།
དགྲ་འདུལ་གྱི་དམག་དཔུང་ཕར་འདྲེན་པ་དང་ཚུར་རྒོལ་གྱི་དགྲ་བོའི་གདོང་
ལེན་པ། རྒྱལ་པོའི་བཀའ་ཁྲིམས་ལག་བསྟར་འདེབས་པ་སོགས་ཆབ་སྲིད་ལའང་
འབྲེལ་བ་ཟབ་མོ་ཡོད་པ་རྔོ་ཐོགས་པ་ཞིག་རེད།
གཉིས། པྲ་སྒྲུང་སྒྲུང་པའི་ཐུན་མིན་གྱི་ཁྱད་ཆོས།
1. པྲ་སྒྲུང་སྒྲུང་པར་གཏོགས་པའི་སྒྲུང་པ་སུ་ཡིན་ཡང་ཐམས་ཅད་
ཀྱིས་མེ་ལོང་ངམ་མཐེ་བོང་། ཤོག་སྟོང་དཀར་བོ་བཅས་སུ་བལྟས་ནས་གླིང་
སྒྲུང་བཤད་པ་དང་འབྲི་བའི་ཁྱད་ཆོས་ལྡན་ཞིང་། འབྲི་བཤད་ཐུབ་པའི་
སྒྲུང་གྲངས་ཀྱང་མང་བ་ཡིན།
（334



2. པྲ་སྒྲུང་སྒྲུང་པ་ཞིག་ཡིན་ཕྱིན་ངེས་པར་དུ་ཡི་གེ་ཅུང་བྱང་ཆུབ་པ་
ཞིག་ཤེས་པ་མ་ཟད། རིག་གནས་ཆེ་ཆུང་བཅུ་ཡི་ཆུ་ཚད་ཀྱང་མཐོ་བ་དང༌།
ད་དུང་ལྷ་དང་ལྷ་མོ་སྒྲུབ་པའི་སྔགས་ཀྱང་བྱང་ཆུབ་པ་ཀློག་ཤེས་ལ། སྒྲུབ་
སྔགས་ཀྱི་མཐུ་ནུས་ཀྱང་རང་ལ་མངའ་བ། ཆོ་ག་དང་ལས་སྦྱོར་སོགས་ཀྱང་
སྒྲུབ་ཤེས་པའི་ཁྱད་ཆོས་ཡོད།
3. པྲ་སྒྲུང་སྒྲུང་པས་བཤད་པའི་སྒྲུང་དང་བྲིས་པའི་སྒྲུང་གང་ཡིན་
རུང་གཞན་གྱི་སྒྲུང་པ་དང་བསྡུར་ན་ཆུ་ཚད་ངེས་ཅན་ཞིག་ལ་སླེབས་འདུག
དེ་ཡང་བཀོལ་པའི་ཡུལ་སྐད་དང་ཁ་སྐད་ཉུང་ལ་ཡིག་སྐད་དང་བརྡ་རྙིང་
མང་པོའི་ཁྱད་ཆོས་ལྡན། ད་དུང་སྒྲུང་གི་ཚིག་ཕྲེང་ནང་དུ་ཆོས་ཚིག་དང་
ཚིག་རྒྱན་བཀོལ་བ་མང་པོ་མཆིས་པ་མ་ཟད་ཚིགས་བཅད་རྗེས་སུ་གཏེར་
ཚིག་ཀྱང་བཀོལ་ཡོད།
4. པྲ་སྒྲུང་སྒྲུང་པས་བཤད་པའི་སྒྲུང་དཔེ་ཐམས་ཅད་རང་གི་བློར་
ཤེས་པ་མིན་ཏེ། དེ་ཡང་ལྷ་དང་ལྷ་མོ་རྣམས་ཀྱིས་རོགས་ཁྲིད་ལ་བརྟེན་
ནས་མེ་ལོང་དང་མཐེ་བོང་། ཤོག་དཀར་ཐོག་ཤར་བ་ཡིན་པར་སྐད། གལ་
སྲིད་སྲ་ཆས་དེ་དག་ལས་མ་ཤར་ན་ཅི་ཡང་བཤད་མི་ཤེས་ཟེར། སྒྲུང་པས་
སྒྲུང་དཔེ་གང་བཤད་འདོད་ན་དེ་ཕབ་པའི་གསོལ་འདེབས་བགྱིས་ན་དེ་
ཤར་ཐུབ་པར་བཤད་ཅིང་། གཞན་མི་ཕལ་བས་པྲ་ཆས་དེ་དག་ལ་ཅི་ལྟར་
བལྟས་ཀྱང་ཅི་ཡང་མཐོང་ཐབས་མེད་དོ། །
5. པྲ་སྒྲུང་ཕབ་པའི་སྒྲུང་པ་དང་པྲ་མཁན་རྣམས་ཀྱི་གྲུབ་མཐའ་ནི་
སྤྱིར་བཏང་དུ་སྔ་འགྱུར་རྙིང་མ་ཡིན་ཞིང་། པྲ་ཕབོ་དང་སྒྲུང་ཕབ་པའི་སྒྲུབ་
སྔགས་ལས་སྦྱོར་ཐམས་ཅད་རྙིང་མའི་ལུགས་ལྟར་ཡིན། ད་དུང་གྲུབ་མཐའ་
གཞན་དེ་བཀའ་བརྒྱུད་པ་དང་ས་སྐྱ་བ། དགེ་ལུགས་པ་ལ་སོགས་ཀྱིས་པྲ་
395



ཕབ་པ་དང་པྲ་སྒྲུང་ཕབ་པ་བཅས་པར་གོམས་སྲོལ་དང་ཆོ་ག་སྒྲུབ་ལུགས་
གསལ་བོ་རྟོགས་མ་ཐུབ་ཀྱང་གལ་སྲིད་ཡོད་པའི་དབང་དུ་བཏང་ཡང་ཁྱབ་
རྒྱ་དང་དར་རྒྱ་ཆུང་བ་སུས་ཀྱང་ཤེས་གསལ་ལྟར་རོ། །
གསུམ། ཕྲ་མོ་དང་པྲ་སྒྲུང་ཕབ་པའི་ཐབས་ལམ།
བོད་གནའ་རབས་ཀྱི་པྲ་མཁན་དང་པྲ་སྒྲུང་གི་སྒྲུང་པ་གང་ཡིན་ཡང་
ཚང་མས་པྲ་མོ་ཕབ་པ་དང་པྲ་སྒྲུང་ཕབ་པའི་གསང་བ་ལྐོག་གྱུར་གྱི་བརྒྱུད་
རིམ་དང་ཐབས་ལམ་རྣམས་གསལ་བོར་མ་ཤེས་ན་ཞིབ་འཇུག་ལེགས་པོ་
ཞིག་བྱེད་ཐབས་མེད་པ་བསྙོན་དུ་མེད། དེས་ན་སྐབས་བབས་ཀྱི་པྲ་ཕབ་
དང་པྲ་སྒྲུང་གི་སྒྲུབ་ཐབས་ཀྱི་ཐད་དུ་རྒྱུས་ལོན་རགས་ཙམ་བྱེད་ན་གཤམ་གྱི་
རྨང་གཞིའི་ཤེས་བྱ་དང་ཐབས་ལམ་འདི་དག་ཡིད་ལ་ངེས་དགོས། །
1. པྲ་ཕབ་ཀྱི་ཐོག་མའི་ཆོ་ག པྲ་ཕབ་ཀྱི་ཐོག་མའི་ཆོ་གའི་སྐོར་ལ་
གནའ་བའི་གསུང་རབ་གང་མང་ལས་ཅུང་ཞིབ་མོར་གླེང་ཡོད་ཀྱང་ཀུན་
མཁྱེན་མི་ཕམ་རྒྱ་མཚོའི་གསུང་འབུམ་ལས། 《རྡོ་རྗེ་གཡུ་སྒྲོན་མའི་པྲ་སྒྲུང་
སྣང་གསལ་མེ་ལོང་ཞེས་བྱ་བ་བཞུགས་སོ》ཞེས་པའི་ནང་དུ། དེ་ལ་འདིར་
སྨན་བཙུན་ཆེན་མོའི་ཐུགས་ཀྱི་སྒོ་ནས་རྣོ་མཐོང་པྲ་ཕབ་པའི་ཆོ་ག་ལ་བསྟེན་
བསྒྲུབ་ལས་གསུམ་གྱི་དང་པོ། ས་གཙང་བཀྲ་ཤིས་དབེན་གནས་སུ་ལེབ་
ཕྱིང་དཀར་བོ་གཙང་མའི་སྟེང་དབུས་སུ་རིན་པོ་ཆེའི་སྣོད་འབྲུ་དཀར་ཀྱིས་
བཀང་བའི་སྟེང་དུ་མེ་ལོང་དྲི་བྲལ་ལ་ལི་ཁྲིའི་སིན་ར་ཆོང་སྦྱར་བས་རྩ་
སྔགས་བཟློ་ཞིང་མཁན་འགྲོ་ལྔར་མོས་པའི་ཐིག་ལེ་ལྔ་ཚོམ་བཀོད། དེའི་
མདུན་དུ་ཤེལ་གྱི་མཆོད་རྟེན་ནམ་རང་བྱུང་གི་ཤེལ་རྡོ་བཞག རྒྱབ་ཏུ་མདའ་
396



དར་ཚོན་སྣ་ལྔ་བཏགས་པ་བཤམས། མདུན་དུ་མར་གྱི་ལྷ་གཡག གཡས་སུ་
དཀར་གསུམ་ལས་སྤྲུལ་བའི་གཏོར་ཟླུམ། གཡོན་དུ་བཀའ་གསུང་གི་དམར་
གཏོར། མཐར་ཉོར་སྤྱོད། ཕྱེ་མར། སྐྱེམས་ཕུད། བསང་མཆོད། འབུལ་གཏོར།
ཤིང་སྣ་སྤོས་དཀར་བཅས་པའི་འབྱོར་བའི་མཆོད་པ་བཤམས། རང་གི་
མདུན་དུ་རྡོར་དྲིལ་ཌ་རུ་མཐོང་ནས། བསྔགས་པའི་འབྲུ་ཆང་ལ་སྦྱར་བའི་
སིནྡྷར་སོགས་དགོས་པའི་ཡོ་བྱད་དང་མདའ་ལ་དཀར་བཏགས་པ་བཞག་
ཅེས་གསལ་ལེར་བཀོད་འདུག གོང་གི་མཆོད་པ་ཐམས་ཅད་ལེགས་པར་གྲུབ་
རྗེས་སུ། པྲ་མཁན་གྱིས་ཡི་དམ་གང་རུང་ངམ། རྗེ་བཙུན་སྒྲོལ་མ་བཅས་
པར་གདན་ཞུའི་གསོལ་འདེབས་བགྱིས་པ། དཔེར་ན། 《རྡོ་རྗེ་གཡུ་སྒྲོན་མའི་
པྲ་སྒྲུབ་སྣང་གསལ་མེ་ལོང་ཞེས་བྱ་བ་བཞུགས་སོ》ཞེས་པ་ལས། ཀྱེ འབོད་
དོ་རྡོ་རྗེ་གཡུ་སྒྲོན་མ༔བསྐུལ་ལོ་རྣོ་མཐོང་པྲ་ཡི་བདག༔ མིང་བོས་འབོད་པའི་
དུས་བྱུང་ན༔ སྲིང་གཅིག་འོང་བར་མ་ཆད་དམ༔ རྟེན་ལ་འབེབ་པར་མ་ཆད་
དམ༔ རྣོ་མཐོང་སྟོན་པར་མ་ཚད་དམ༔ དྲི་མེད་དཀར་གསལ་མཛེས་འཛུམ་
སྐུ༔ མངོན་སུམ་ཉིད་དུ་འདིར་གཤེགས་ཤིག༔ ཕྱག་གཡས་མདའ་དར་གཡབ་
པ་ཡིས༔ སྣང་གསལ་པྲ་ཡིས་དངོས་གྲུབ་བསྡུས༔ གཡོན་པ་དངུལ་དཀར་མེ་
ལོང་གིས༔ སྲིད་པ་གསུམ་གྱི་ལེགས་ཉེས་སྟོན༔ སྒེག་མཛེས་ཆགས་པའི་ཉམས་
འགྱུར་གྱིས༔ པྲ་རྟེན་འདི་ཡི་སྙིང་ལ་ཞུགས༔ ཞེས་གསོལ་བ་ཕུར་ཚུགས་སུ་
བཏབ་པས་ན། མེ་ལོང་དང་མཐེབ་ཆེན་དང་ནམ་མཁའ་ལ་སོགས་པ་ལ་
པྲ་དབབ་པར་འགྲུབ་པར་འགྱུར་རོ། །ད་དུང་གོང་སྔོན་བྱུང་བ་དང་ད་ལྟ་
ཕྱིས་འོང་བ་དེ་སྟོན་པར་བྱེད་དོ། །ཡང་ན་སོ་ཤིང་ལ་ཉེར་གཅིག་བཏགས་
ཏེ་ནུབ་མོ་ཉལ་ཁར་འཆོས་ནས་མི་སྨྲ་བར་ཉལ་ན། དགོས་པ་གང་ཡིན་པ་
རྨི་ལམ་ན་བསླུ་བ་མེད་པར་སྟོན་པར་བྱེད་དོ་ཞེས་གསུངས་ཡིད་ཆེས་པའོ་
397



ཞེས་གསུངས་འདུག་པ་ལས་པྲ་སྒྲུབ་ཀྱི་ཆོ་གར་ཕྲ་རྟེན་ཆ་ཚང་ཞིག་དགོས་
པ་མ་ཟད་པྲ་དབབ་པའི་ལྷའམ་ཡི་དམ་ལ་གསོལ་འདེབས་གང་ལེགས་དང་
མཆོད་པ་གང་བཟང་བགྱིད་པ་དང་། དེ་ནི་འདས་མ་འོང་ད་ལྟའམ་ཡང་
ན་ཅི་དགོས་ཐམས་ཅད་མཐེབ་ཆེན་དང་མེ་ལོང་ནང་ནས་གསལ་བོར་སྟོན་
པའི་བརྒྱུད་རིམ་བསྟན་འདུག ད་དུང་པ་རྟེན་དེ་འདྲ་ལེགས་པོ་བསྒྲུབས་པའི་
དགོས་པ་ཡང་། 《རྡོ་རྗེ་གཡུ་སྒྲོན་མའི་པྲ་སྒྲུབ་སྣང་གསལ་མེ་ལོང་ཞེས་བྱ་
བ་བཞུགས་སོ》ཞེས་པ་ལས། པྲ་གདན་དྲི་མེད་དཀར་པོའི་སྟེང༔ ན་བཟའ་
དཀར་མོ་བྲེ་གང་འདི༔ སྨན་བཙུན་ཁྱེད་ཉིད་བཞུགས་པའི་གདན༔ དྲི་མེད་ཤེལ་
གྱི་མཆོད་རྟེན་འདི༔ སྨན་བཙུན་ཁྱེད་ཉིད་དགྱེས་པའི་རྟེན༔ དངུལ་དཀར་མེ་
ལོང་གཡའ་བཏགས་འདི༔ ཁམས་གསུམ་གསལ་བའི་རྟེན་དུ་འཛུགསཾ༔ མདའ་
བཟང་དེ་ནི་བྱ་རྒོད་ལ༔ མདེའུ་གཞུ་དང་བཅས་པ་འདི༔ སྨན་བཙུན་ཁྱེད་ཀྱི་
སྲོག་གི་རྟེན༔ དཀར་གཏོར་དམར་གསུམ་བརྒྱན་པ་འདི༔ དཀོན་མཆོག་བླ་མ་
ཡི་དམ་དང༔ སྨན་བཙུན་མཉེས་པའི་རྫས་སུ་འབུལ༔ དཀར་གཏོར་ཤ་ཁྲག་
བརྒྱན་པ་འདི༔ མཁའ་འགྲོ་ཆོས་སྐྱོང་གཞི་བདག་དང༔ སྨན་བཙུན་མཉེས་པའི་
རྫས་སུ་འབུལ༔ འབྲང་རྒྱས་ཞལ་དཀར་བརྒྱན་པ་དང༔ ཕྱེ་མར་གྲོ་ཡོས་སྡེར་
གང་བཅས༔ སྨན་བཙུན་ཁྱེད་ལ་གསོས་སུ་འབུལ༔ བསེ་སྡེར་ཤ་གཟུགས་བརྒྱན་
པ་འདི༔ སྨན་བཙུན་ཁྱེད་ལ་ཚོགས་སུ་འབུལ༔ མགྲོན་བུ་མོན་ལུག་གླ་སྒང་འདི༔
སྨན་བཙུན་དགྱེས་པའི་རྟེན་དུ་འབུལ༔ སྨན་ལེབ་རྒྱན་གྱིས་བརྒྱན་པ་འདི༔ སྨན་
འཁོར་རྣམས་ལ་ཚོགས་སུ་འབུལ༔ དམ་རྫས་གཏོར་མ་འདི་རྣམས་ནི༔ འདིར་
བྱོན་དགྱེས་པར་བཞེས་སུ་གསོལ༔ ཞེས་བཀོད་འདུག གོང་གསལ་གྱི་འདི་ལས་
རྡོ་རྗེ་གཡུ་སྒྲོན་མ་སྤྱན་དྲངས་པའི་མཆོད་པ་དང་། མཚུངས་སུ་པྲ་སྒྲུབ་ཀྱི་ཆོ་
གའི་དམིགས་ཡུལ་དང་པྲ་རྟེན་གྱི་དགེ་མཚན། སྤྱོད་ཡུལ་སོགས་གསལ་བོར་
398



ངོ་སྤྲོད་བགྱིས་འདུག གླིང་སྒྲུང་གི་སྒྲུང་པ་ལས་པྲ་སྒྲུང་ལ་མཚོན་ན་ཡང་གོང་
གསལ་གྱི་པྲ་ཕབ་པའི་འགྲོ་རིམ་ཞིབ་མོ་ཞིག་ད་ལྟའི་པྲ་སྒྲུང་སྒྲུང་པའི་སྟེང་དུ་
མཐོང་དཀའ་ཡང་། ཆེ་ཕྱོགས་ཀྱི་འགྲོ་རིམ་ཕལ་ཆེར་གཅིག་མཚུངས་ཡིན།
དཔེར་ན། ཆབ་མདོའི་པྲ་སྒྲུང་པ་ཁ་ཚེ་གྲགས་པ་དང་ཡུལ་ཤུལ་གྱི་པྲ་སྒྲུང་པ་
བསྟན་པ་རྒྱལ་མཚན་གཉིས་ཀྱིས་ཀྱང་ཐོག་མར་མཆོད་པ་གང་ལེགས་བཤམས་
པ་དང༌། དེའི་རྗེས་སུ་ལྷའམ་གཞི་བདག ཁྱད་པར་དུ་སློབ་དཔོན་པད་མ་
འབྱུང་གནས་ལ་གསོལ་འདེབས་ཕུར་ཚུགས་སུ་བགྱིས་ནས་རེ་ཞིག་འདས་པ་
ན། མེ་ལོང་ངམ་མཐེབ་ཆེན། ཡང་ན་ཤོག་སྟོང་ཞིག་གི་སྟེང་དུ་གཟིགས་ནས་
སྒྲུང་མང་པོ་བཤད་ཐུབ་པ་རེད། ཁོ་ཚོ་མི་གཅིག་གིས་སྒྲུང་ཁག་མི་གཅིག་པ་
བརྒྱ་ཉིས་བརྒྱ་འཆད་ཐུབ་པ་ཡིན། པྲ་སྒྲུང་པ་རབ་ཅིག་ཡིན་ན་དུས་གསུམ་གྱི་
བརྟག་བྱ་ཡིད་ལ་ཝ་ལེར་འཆར། འབྲིང་བ་ཞིག་ཡིན་ན་ལྷའི་ལུང་བསྟན་གྱི་
ཡིག་གཟུགས་གསལ་ལེར་འཆར། ཐ་མ་བརྡའ་ཡི་རྣམ་པ་འཆར། དེ་བཞིན་
དུ་པྲ་མཁན་ལའང་རབ་འབྲིང་ཐ་གསུམ་མཆིས་ཏེ། ཐ་མ་ཞིག་གིས་པྲ་ཆོས་ཏེ་
མེ་ལོང་ནང་དུ་བལྟས་ཚེ་གཟུགས་མཐོང་བ་དང་། འབྲིང་བ་ཞིག་གིས་རེས་
ཐོས་མཐོང་གཉིས་ཀ་མཐོང་། རབ་ཡིན་ན་རེས་ཐོས་མཐོང་ཤེས་པ་གསུམ་
པའི་མངོན་ཤེས་ཀྱང་འོང་ངོ༌། །ཞེས་བཤད་སྲོལ་ཡང་ཡོད་ལ། ད་ལྟའི་
སྒྲུང་པའི་རིགས་ལ་བརྟག་ཀྱང་འདི་ཕྱོགས་ཀྱི་རྟོགས་པ་ཉམས་ཤར་ཀྱི་སྒྲུང་
པའི་ཆུ་ཚད་མི་མཐུན་པ་ལ་ལ་མཆིས་པ་ཡང་གོང་གསལ་གྱི་བརྗོད་པ་དང་
གཉིས་སུ་མ་མཆིས།
2. པྲ་ཕབ་པར་རྫས་སྣ་ཚང་དགོས། པྲ་སྒྲུབ་པའི་སྐབས་སུ་རྫས་
ལའང་། ལས་སྣ་ཚོགས་པའི《སྔགས་བཅོས་བེའུ་བུམ》ཞེས་པ་ལས། ཕ་ཝཾ་
ལོང་བུ་ཆ་གསུམ། ཨ་རུ་ར་ཆ་གཉིས། གསེར་ཆ་གཅིག དངུལ་ཆ་གཅིག
399



དངུལ་ཆ་གསུམ། ཚ་ལ་ཆ་ལྔ། རྒྱུ་ཚ་ཆ་ལྔ། གུར་བུམ་ཆ་གཉིས། གི་
ཝཾ་ཆ་གཉིས། ཤིང་མངར་ཆ་གཅིག གཡུ་དང་མུ་ཏིག་མིག་མེད་པའི་ཐལ་
བ། སྲིན་བྱའི་ཤ་ཆ་གཅིག དེའི་སྙིང་ཆ་གཉིས་རྣམས་ཕྱེ་མར་བྱས་ལ་
སྔགས། ཨོ་སིདྡྷཱ་གུ་རུ་སིག་མ་ཧྲིང་ཧྲིང་ཛ། མ་མ་ཙ་ཏི་ཏྲིའུ་ཛ། ཞེས་
པ་འབུམ་བཟླས་ཏེ་རྫས་ལ་བཏབ་ནས་མིག་ལ་བྱུག་ན་སྒྲོམ་གྱི་ནང་དུ་ཅི་
ཡོད་ཀྱང་མཐོང། རྣ་བར་བྱུག་ན་འཇིག་རྟེན་པའི་སྒྲ་རྣམས་ཐོས། ཟོས་
ན་འགྲོ་བའི་བསམ་པ་ཤེས། དེར་མ་ཟད་འཆད་རྩོད་རྩོམ་གསུམ་ལ་ཡང་
མཁས་པར་འགྱུར་རོ། །ཞེས་གསུངས་སོ། །ངོ་མཚར་བའི་སྨན་གྱི་རྫས་མཆོག་
འདི་དག་བསྒྲིག་དཀའ་བ་དང་བསྒྲིགས་ཐུབ་པའི་དབང་དུ་བཏང་ན་ཡང་
སྔགས་བཟླས་ནས་མིག་ལ་བྱུག་པ་དང་རྣ་བར་བྱུག་པ། ཟོས་ཟིན་ན་སྒྲོམ་
གྱི་ནང་དུ་ཅི་ཡོད་མཐོང་བ་དང་འཇིག་རྟེན་གྱི་སྒྲ་ཐམས་ཅད་གོ་ཐུབ་པ།
འགྲོ་བའི་བསམ་པ་ཐམས་ཅད་ཤེས་ཐུབ་པ་ཞིག་ཡོང་བ་བརྒྱ་ལས་གཅིག་
རེ་མ་གཏོགས་འབྱུང་ཐབས་མེད། དེ་སྔ་རྣར་ཐོས་པ་ལྟར་ན་པྲ་སྒྲུང་ཕབ་
པའི་སྒྲུང་པའི་ནང་དུའང་མིག་དང་སེམས་རྣ་ལ་སོགས་མི་ཕལ་བ་དང་མི་
མཚུངས་པར་གཞན་གྱིས་མི་མཐོང་བ་མཐོང་ཐུབ་པ་དང་གཞན་གྱིས་མི་
ཐོས་པ་ཐོས་ཐུབ་པ། གཞན་སེམས་ཅན་གྱི་བསམ་པ་ཡང་ཤེས་ཐུབ་པའི་
མངོན་ཤེས་ཡོད་ཟེར་མོད། འོན་ཏེ་ད་ལྟའི་སྒྲུང་པ་འདི་དག་ལ་དེ་འདྲའི་
གསང་བ་ལྐོག་གྱུར་གྱི་ཤེས་བྱ་ཡོད་མེད་ཁ་ཚོན་གཅོད་ཁག་པོ་འདུག
3. པྲ་ཕབ་ཀྱི་ལས་སྦྱོར་གྱི་ཐད་དུ། གནས་གཙང་མར་གཞི་གཙང་སྟེང་
མཆོད་པ་བཤམས། མེ་ལོང་བཞག་ནས་སྔགས་རྣམས་སོ་སོར་ཅི་རིགས་བཟླས་
ཟིན་རྗེས། པྲ་རྟེན་ལ་ཁྱེའུ་འམ་བུ་མོ་གཙང་མ་གྲོང་ཆོས་ཀྱིས་མ་གོས་པ་ལོ་
བཅུ་གཉིས་སམ་བཅོ་ལྔ་ཡན་ཆོད་རིགས་རྒྱུད་བཟང་བ། སྐྱེ་མཆེད་གཙང་བ།
100



ཕ་མ་ཚང་བ། མིང་བཀྲ་ལེགས་པ་སོགས་བཀྲ་ཤིས་པ་ཞིག་ཁྲུས་བྱ་གོས་གཙང་
གྱོན། ལུས་དྲི་བཟང་ཆི་ལེ་བ་བྱས། ཁོ་རང་གི་ཡིད་ལ་འཐད་པའི་རྡོ་ཞིག་ལེན་
བཅུག་སྟེ་དར་དམར་གྱིས་དྲིལ་ལ་པྲ་མཁན་གྱིས་པུས་མོའི་འོག་ཏུ་བཅུག ལི་
ཁྲིའམ་སིནྡྷུ་རའི་ཞར་འཐེན། མཁུར་ཚོས་སུ་ཐིག་ལེ་བྱ། སྟན་དཀར་པོ་གཙང་
མ་ལ་ནས་ཀྱིས་གཡུང་དྲུང་རིས་བཀྲམ་པ་ལ་འདུག་བཅུག ཆང་ཕུད་གཙང་
མ་རུ་ལེགས་ལ་སྔགས་ཀྱིས་བསྒྲུབས་པའི་སིནྡྷ་ར་བཏབ་ལ་སྦྱིན། ཁྱད་པར་
སྔགས་ཀྱིས་བསྒྲུབས་པའི་འབྲུ་ཚོམ་སྤྱི་བོར་བཞག་དར་དཀར་པོས་ཐོད་གཡོག
མེ་ལོང་གསལ་བོར་ཕྱིས་ལ། དེའི་མདུན་དུ་མར་མེ་གཙང་མ་གསལ་བོར་
སྦྱར། དེར་ཕྱོགས་པའི་མར་གྱིས་བསང་གཡག་དཀར་པོ་མིག་འབུར་ཚུགས་སུ་
བལྟ་བ་བཀོད། བདག་ལྷའི་རྣལ་འབྱོར་གྱིས་བསང་ཁྲུས་གསེར་སྐྱེམས་བགེགས་
བསྐྲད་མཚམས་གཅོད་མཆོད་རྫས་བརླབས་པ་དང་། རྟེན་བསྐྱེད་ནས་སྤྱན་
འདྲེན་པར་བྱ། རྟེན་དང་བྱིས་པ་སོགས་སྨན་བཙུན་མའི་རོལ་བར་གསལ་ལ་
གཙང་མའི་གནས་ནས་ཡེ་ཤེས་པ་ཆར་ལྟར་དབབ་ལ་བསྡིམས། སྔགས་པའི་
ཆང་སིནྡྷ་ར་བཏབ་པ་བླུད། རྩ་སྔགས་འབྲུ་བདུན་བཏགས་པ་དང་། ཀམ་
ཁོ་ལེ་འབྲུ་དྲུག་བཏགས་པ་བཟླས་པའི་སྔགས་ནས་བྱིས་པ་ལ་གཏོར། བྷི་
ལུག་བཟླས་ལ་མེ་ལོང་ལ་གཏོར། རྩ་སྔགས་དང་ཀ་ར་སྦྲེལ་བ་མིག་ལ་གདབ།
ལས་སྦྱོར་བཅོ་ལྔ་བ་བཟླས་ལ་ལྟག་པར་བཏབ། གཙང་སྔགས་བཟླས་པའི་མེ་
ཏོག་གཏོར་བས་འོད་ཟེར་གྱི་དྲ་བས་སྦྲེལ་ཏེ་གཞན་དུ་གཡེལ་བའི་དབང་མེད་
པར་བསམས། སྔགས་རྣམས་དྲ་རྟེན་སོགས་ཀྱིས་མ་ཚོར་བར་བཟླའོ། །ཕྲ་རྟེན་
གཡག་དཀར་པོ་མིག་འབུར་ཚུགས་སུ་བལྟ་བ། མེ་ལོང་རྒྱ་མཚོར་དམིགས་ལ་
མ་གཡེང་བར་བལྟ། གལ་ཏེ་རྣལ་འབྱོར་བ་ནུས་ལྡན་ཏིང་འཛིན་བརྟན་ཅིང་
བཟླས་གྲངས་ཚད་དུ་སོན་ན་རང་ལ་ཕབ་ཀྱང་རུང་ལ། རིགས་བཟང་དང་
401



ཁམས་ཀྱི་ཁྱད་པར་ལས་སྲ་རྟེན་ལོ་རྒན་ཡང་མཐོང་བར་འདུག་གོ །དེ་ལྟར་བྱས་
པས་པྲ་རྟེན་ཤེས་པར་འགྱུར། ཁྱེད་ལ་དེ་རིང་སོགས་འདོན་ཆ་ལྟར་རམ་གང་
འདོད་སྟོན་པའི་འཕྲིན་ལས་བཅོལ་ལ། ཅི་དང་ཅི་འདོད་པ་གསལ་ངེས་པར་
དྲི་དང༌། དེའི་ལན་གསལ་བོར་སྟོན་ངེས་ལགས། ཞེས《རྡོ་རྗེ་གཡུ་སྒྲོན་མའི་
པྲ་སྒྲུབ་སྣང་གསལ་མེ་ལོང》བཅས་སུ་གསལ་བོར་བསྟན་འདུག གོང་གསལ་གྱི་
ལས་སྦྱོར་གྱི་འགྲོ་རིམ་ཕྲ་ཞིབ་འདི་དག་བསྒྲུབས་པ་དང་ལག་ལེན་བགྱིས་ན་
སྔགས་ཆོས་ཅུང་ཟབ་མོ་ཤེས་དགོས་པ་མ་ཟད། རང་ཉིད་ལའང་མཐུ་ནུས་
ངེས་ཅན་ཞིག་དགོས་པ་གདོན་མི་ཟའོ། །
4. པྲ་སྒྲུང་གི་ལས་སྦྱོར་ཐད་དུའང་། ལར་གོང་གསལ་གྱི་པྲ་ཕབ་ཀྱི་
ལས་སྦྱོར་དང་ཕལ་ཆེར་མཐུན་མོད་ཀྱང་། སྒྲུང་པ་རེ་རེས་སྤྱན་འདྲེན་པའི་
ལྷ་དང་གཞི་བདག་གང་ཡིན་པ་གསལ་བོར་མི་ཤེས་པའི་རྐྱེན་གྱིས། ལས་སྦྱོར་
གྱི་བསྒྲུབ་ཐབས་དང་འདོན་པ་བཅས་སོ་སོ་ཡིན་ན་པྲ་རྟེན་དང་པྲ་སྒྲུབ་ཀྱི་
ཆོ་ག་ལའང་རང་རང་ལ་སྒྲུབ་ཚུལ་རེ་མཆིས། སྒྲུང་པ་ཚེ་རིང་དབང་འདུས་
བཅས་ཀྱིས་གསུངས་པ་ལྟར་ན། ཕྲ་རྟེན་ལ་ཁྱེའུ་བུ་མོ་ལོ་བཅུ་གཉིས་དང་བཅོ་
ལྔའི་ཡན་གྱི་རིགས་རྒྱུད་བཟང་བ་ཞིག་འཇོག་པའི་སྲོལ་ཡོད། ཕྲ་རྟེན་ལའང་
མར་གྱི་བསང་གཡག་དཀར་པོའི་མིག་འབུར་ཚུགས་སུ་བཀོད་པ་དང་མར་མེ་
གཙང་མ་སྦར་བ། བཟླས་པའི་སྔགས་ནས་ལྷ་གཡག་སྟེང་དུ་གཏོར་བ་བཅས་
ཡོད་གསུངས་ལ། དུས་རྒྱུན་ལྷ་མོ་ཚེ་རིང་མའི་མངོན་ཤེས་བསྒྲུབ་ན། གནས་
གཙང་མར་གཏོར་མ་གཙང་མར་སྨན་བཟང་དྲུག་གི་སྤོད་བཏབ། དཀར་
གསུམ་མངར་གསུམ་གྱིས་བརྒྱན་པ་སྟེགས་བུར་བཤམས་ལ་བྱིན་རླབས་བྱ།
འདས་ལ་འདས་ཀྱི་མཁའ་འགྲོ་མའི་མགྲོན་ལག་བསྔོ་ཞིང་ཆང་ཕུད་དང་ཟས་
སྣས་མཆོད་རང་ལ་མངོན་ཤེས་གསལ་བའི་འཕྲིན་བཅོལ་བྱ། དེ་ནས་མཁའ་
102



འགྲོ་སྲོག་སྙིང་ཡང་ཟབ་གསང་སྔགས་འདི་ཞག་གསུམ་སྨྲ་བ་བཅད་དེ་རྒྱུན་
མ་ཆད་པར་བཟླའོ། །དམིགས་པ་རང་གི་རྣ་བ་ནས་བུ་མོ་དཀར་སེར་དམར་
སྔོ་ནག་མོ་རྣམས་ཀྱི་གཏམ་སྨྲ་བཤད་པར་བསམ་ལ་གཉིད་མ་ལོག་པར་དྲག་
ཏུ་བཟླའོ། །དེས་ཞག་དང་པོ་རྨི་ལམ་འོང་། གཉིས་པར་རྣ་བར་གཏམ་སྨྲ་
ཞག་གསུམ་ནས་སྣང་སྲིད་གསལ་བའི་མངོན་ཤེས་ཐེ་ཚོམ་མེད་པར་འགྲུབ་
བོ། །ཞེས་པྲ་ཕབ་ཀྱི་གླེགས་བམ་ལས་གསུངས་འདུག རྒན་ཚེ་རིང་དབང་འདུས་
སོགས་སྒྲུང་མཁན་གྱིས་གསུངས་པ་ལྟར་ན་པྲ་སྒྲུང་པས་ལྷ་མོ་ཚེ་རིང་མ་བསྒྲུབ་
པ་བཤད་མ་དགོས་མོད། བབས་སྒྲུང་སྒྲུང་པས་ཀྱང་ལྷ་མོ་ཚེ་རིང་མའི་མངོན་
ཤེས་བསྒྲུབ་ན། རྨི་ལམ་ནང་དུ་སྒྲུང་དཔེ་གསར་བ་མང་པོ་ཤར་བ་དང་། ཡང་
ན་སྣང་སྲིད་གསལ་བའི་མངོན་ཤེས་ཀྱང་འོང་བའི་ཚོར་བ་མཆིས་ཞེས་གསུང་
བཞིན་འདུག ཡུལ་ཤུལ་ཁུལ་འབྲི་སྟོད་རྫོང་གི་ན་གཞོན་སྒྲུང་པ་བསོད་ནམས་
ནོར་བུས་བཤད་པ་ལྟར་ན། ཁྲ་མོ་གླིང་ལའང་ཕྲ་པ་སྐད་གྲགས་ཅན་ཞིག་ཡོད་
དེ་མིང་ལ་སྨན་དྲུག་སྟག་ལྷ་འཕྲི་དཀར་ཞེས་པ་དང་ཁོས་པྲ་ཕབ་པའི་སྐབས་
སུ་པུ་རྟེན་ལ་རྟ་མཆོག་དཀར་དཀར་ཞིག་འཇོག་དགོས་ལ། སྲ་རྫས་ལ་མིའི་སྐུ་
ཉུང་ཙམ་དང་སེན་མོ་ཉུང་ཙམ་འཇོག་དགོས། དེ་ནས་རང་གིས་གདན་འདྲེན་
ཞུ་བའི་ལྷ་དང་ལྷ་མོ་སོགས་ལ་གསོལ་མཆོད་བླ་ན་མ་མཆིས་པ་བགྱིས་ནས་
གདུག་སྤོས་བཅས་པ་སྒྲོན་ཏེ་སྨོན་ལམ་བཏབ་རྗེས། པྲ་པས་རྒྱུ་རྩྭ་ལས་གྲུབ་
པའི་ཇ་ཤོག་སེར་པའི་སྟེང་བལྟས་ནས་གླིང་དཀར་སྟོད་དུ་ཕྱིས་སུ་ཅི་འབྱུང་
ཐམས་ཅད་མ་ནོར་པར་བཤད་པ་མ་ཚད་གཏམ་རྒྱུད་ཀྱང་གློག་ཀླད་ནང་ཤར་
བ་ཇི་བཞིན་གསལ་བོར་ཤར་ཐུབ་ཟེར།
403



བཞི། མཇུག་བསྡུ་བའི་གཏམ།
པྲ་ཕབ་རིག་གནས་དང་པྲ་སྒྲུང་སྒྲུང་པའི་ཐད་དུ་གོང་དུ་དོན་ཚན་
ཆེན་པོ་གསུམ་དབྱེས་ནས་དཔྱད་པ་རགས་ཙམ་བཏང་ཡང་མཐའ་འཁྱོལ་
བ་ཞིག་དང་འཁྲུལ་བ་མེད་པ་ཞིག་ཡོང་ཁག་པོ་འདུག དེའི་རྒྱུ་མཚན་ཡང་
གཅིག་ནི་ནང་དོན་ཕལ་ཆེར་གསང་བ་ལྐོག་གྱུར་གྱི་ཆོས་ལུགས་ཀྱི་རིགས་
པའི་གཞུང་ལུགས་དང་འབྲེལ་ཡོད་པ་དང༌། གཉིས་ནི་ལངས་ཕྱོགས་དང་
ལྟ་བ་སྟེ་སེམས་གཙོ་རིང་ལུགས་དང་དངོས་གཙོ་རིང་ལུགས་གང་གིས་
ཕྱོགས་ནས་བརྗོད་ཀྱང་འགྲིག་མིན་གྱི་ཤན་འབྱེད་ཧ་ཅང་དཀའ། དེང་
རབས་ཀྱི་ཚན་རིག་དང་དངོས་གཙོའི་ཐད་དུ་བརྗོད་ན་པྲ་སྒྲུང་གི་གསང་
བའི་མདུད་བརྒྱ་དགྲོལ་དཀའ་བ་མ་ཟད། རིགས་པའི་གཞུང་ལུགས་ཀྱང་
འོས་འཚམ་ཞིག་འཚོལ་རྒྱུ་མེད་ལ། ཆོས་ལུགས་ཀྱི་གཞུང་ལུགས་ལྟར་དུ་
བསྒྲུབ་ན་ལངས་ཕྱོགས་དང་ལྟ་བའི་གནད་དོན་བྱུང་པར་སེམས།གསུམ་ནི་
པྲ་མོ་དང་པྲ་སྒྲུང་ཐད་ཀྱི་དཔྱད་གཞིའི་རྒྱུ་ཆ་དཀོན་པ་དང་ཁྱད་པར་དུ་པྲ་
སྒྲུང་སྒྲུང་པའི་སྐོར་གྱི་རྒྱུ་ཆ་ནི་ཉིན་མོའི་སྐར་མ་ཇི་བཞིན་དཀོན། ད་དུང༌
པྲ་མཁན་དང་པྲ་སྒྲུང་པ་ཡང་མཐོང་རྒྱུ་ཤིན་ཏུ་ཉུང་བས་ལག་ལེན་དངོས་
ནས་རྟོག་དཔྱོད་དང་ཞིབ་འཇུག་ཀྱང་བྱེད་ཐབས་བྲལ། གང་ལྟར་ཡང་འདི་
ཕྱོགས་སུ་མཁས་པ་མང་པོ་འདྲེན་པའི་སླད་དུ་དཔྱད་རྩོམ་རེ་བྲིས་ནས་ཕུལ་
ན་དགོས་པ་མི་དམན་པ་ཡོད་པ་སྨྲས་མ་དགོས་སོ། །གནའ་བའི་བོད་ཀྱི་སྤྱི་
ཚོགས་ཡང་འགྲོ་བ་མིའི་རིགས་ཀྱི་སྤྱི་ཚོགས་དང་འདྲ་བར་དུས་ཡུན་ཧ་ཅང་
རིང་བའི་གདོད་མའི་སྤྱི་ཚོགས་ཀྱི་འཕེལ་རིམ་བརྒྱུད་མྱོང་ལ་འཕེལ་རིམ་གྱི་
](3:



དུས་ཡུན་ཤིན་ཏུ་རིང་བ་དེའི་ནང་དུ་རང་རེའི་མེས་པོ་རྣམས་ཀྱིས་ཕྱི་རོལ་
ཡུལ་གྱི་བྱ་དངོས་ཐམས་ཅད་ངོས་འཛིན་གསལ་བོ་མ་ཐུབ་པ་དང་ཐོན་སྐྱེད་
ནུས་ཤུགས་ཧ་ཅང་ཞན་པས་རང་བྱུང་འགྱུར་ལྡོག་གི་སྣང་ཚུལ་སྣ་ཚོགས་ཇི་
ལྟར་བྱུང་བ་མ་ཤེས་པར་ཚང་མས་སྟོབས་ཤུགས་ལས་བརྒལ་བའི་མཐུ་རྩལ་
བླ་ན་མེད་པའི་སེམས་ཅན་ཞིག་ཡིན་པར་སྙམ་སྟེ་དངངས་སྐྲག་དང་དད་པ་
སྐྱེས་པར་བརྟེན། ཁོ་ཚོའི་མིག་མདུན་གྱི་རྩི་ཤིང་དང་རི་ལུང༌། ཆུ་ཀླུང་། ནགས་
དང་བྲག་རི། རི་དྭགས་གཅན་གཟན་སོགས་འཇིག་རྟེན་ཁམས་ཀྱི་དངོས་པོ་
ཡོད་དོ་ཅོག་ལ་མི་དང་འདྲ་བའི་གཤིས་ཀ་དང་དེ་ལས་ལྷག་པའི་མཐུ་སྟོབས་
ཡོད་པ་ཞིག་ཏུ་སྣང་བས་གདོད་མའི་ཆོས་ལུགས་བསམ་བློ་ཡོངས་སུ་གྲུབ་ཡོད་
པར་བརྟེན་མི་རྣམས་ཀྱི་ལས་དབང་དང་སྐྱིད་སྡུག་གི་ཤན་འབྱེད་བྱེད་མཁན་
གྱི་རེ་བ་ལྷ་བ་དང་མོ་བ་ཕྲ་མོ་བཅས་ལ་བཅོལ་བའི་སྲོལ་དུ་ཆགས་བྱུང་། སྤྱིར་
པྲ་ཕབ་དང་པྲ་མོ་འདེབས་པ། པྲ་སྒྲུང་བཤད་པ་བཅས་ནི་ངོ་མཚར་བའི་ཆོས་
ལུགས་རིག་གནས་ཀྱི་གྲས་ཤིག་ཡིན་པ་གདོན་མི་ཟ། ཁོང་རྣམ་པས་གནའ་
རབས་ནས་དེང་རབས་བར་དུ་མེ་ལོང་དང་མཐེ་བོང་། རང་བྱུང་གི་རྡོ་ཤེལ།
ཤོག་དཀར་སྟོང་བ་བཅས་ཐོག་བལྟས་ནས་ལེགས་ཉེས་ཀྱི་ཤན་འབྱེད་ཐུབ་པ་
དང་། སྒྲུང་དཔེ་བརྒྱ་ཉིས་བརྒྱ་ཐོགས་པ་མེད་པར་བཤད་ཐུབ་པའི་རྒྱུ་མཚན་
ཅི་ཡིན། གནའ་ནས་ད་ལྟའི་བར་དད་ལྡན་མང་ཚོགས་ཀྱིས་ཀྱང་བརྩི་བཀུར་
བླ་ལྷག་བྱེད་པའི་དོན་ནི་ཅི། འདི་དག་ལ་ངོ་མཚར་བའི་གཞུང་ལུགས་དང་
གཞན་ཕན་གྱི་ནུས་པ། ཡིད་འགུག་གི་ཐབས་ལམ་གནས་ཐུབ་པའི་སྲོག་ཤུགས་
བཅས་མེད་པའི་དབང་དུ་བཏང་ན་ཅི་ལྟར་རྒྱུན་འཁྱོངས་བྱེད་ཐུབ། གང་ལྟར་
ཡང་མཐར་ཐུག་ནས་འཆད་ན། ཀུན་མཁྱེན་མི་ཕམ་རྒྱ་ཚོས་མཛད་པའི《རྡོ་རྗེ་
གཡུ་སྒྲོན་མའི་པྲ་སྒྲུབ་སྣང་གསལ་མེ་ལོང་ཞེས་བྱ་བ་བཞུགས་སོ》ཞེས་པ་ལས།
405



བདག་གིས་མི་ཤེས་ལྐོག་ཏུ་གྱུར་པའི་ཆོས། ལྷ་དང་སྔགས་ཀྱི་མཐུ་ལ་བརྟེན་
ནས་ནི། ཕན་པའི་སེམས་ཀྱིས་གཞན་ལ་ལུང་སྟོན་པ། འདི་ཡང་རྒྱལ་བའི་སྲས་
ཀྱི་ཚུལ་མིན་ནམ། ཞེས་བཀོད་པ་ལས་གསལ་བོར་རྟོགས་ཐུབ་པ་སྟེ།ལྷ་དང་
སྔགས་ཀྱི་མཐུ་ལ་བརྟེན་ནས། ཕན་པའི་སེམས་ཀྱིས་གཞན་ལ་ལུང་སྟོན་པ་ཡིན་
པར་ངེས་ཤིང་། གལ་སྲིད་ལྷ་དང་སྔགས་སྒྲུབ་པ་སོགས་ཀྱི་མཐུ་ནུས་མ་ལྡན་
ན། པྲ་མཁན་དང་པྲ་སྒྲུང་པ་སུ་ཡིན་ཡང་རང་དགར་མེ་ལོང་དང་མཐེ་བོང་
སོགས་ཀྱི་ནང་དུ་ཅི་ཡང་མཐོང་མི་ཐུབ་པ་ཤེས་ཐུབ། དེས་ན་ངེད་ཅག་གིས་རེ་
ཞིག་ལ་ཆོས་ལུགས་རིག་གནས་ཀྱི་གསང་བ་འདི་བརྟོལ་མི་ཐུབ་ཀྱང་ཁོང་པྲ་
སྒྲུང་པ་རྣམས་ཀྱི་ལག་རྗེས་མིག་གིས་མཐོང་རྒྱུ་དང་ལག་པའི་འཛིན་རྒྱུ་ཡོད་པ་
དེ་དག་སྣང་མེད་དུ་འཇོག་ག་ལ་ཆོག ཁོང་རྣམ་པ་ནི་དྲི་མ་མ་ཕོག་པའི་དངོས་
པོ་མ་ཡིན་པའི་ཤུལ་བཞག་རིག་གནས་ཀྱི་རྒྱུད་འཛིན་པ་ཡིན་ལ་དར་སྤེལ་པ་
ཡང་ཡིན་སྟབས།ངེད་ཅག་བོད་པ་རྣམས་དང་འབྲེལ་ཡོད་ལས་ཁུངས་ཀྱི་མི་
སྣ་ཐམས་ཅད་ལ་སྲུང་སྐྱོབ་དང་མྱུར་སྐྱོབ་བྱེད་པའི་འོས་འགན་མཆིས། ཁོང་པྲ་
སྒྲུང་པ་རྣམས་ཀྱིས་བཤད་པ་དང་བྲིས་པ། སྒྲུང་དཔེ་རྩ་ཆེན་དེ་དག་རེ་རེ་དག་
སྒྲིག་ལེགས་པོ་བྱས་ནས་པར་བསྐྲུན་བགྱིས་ནས་མི་རབས་རྗེས་མ་རྣམས་ལ་
བལྟ་རྒྱུ་དང་བོད་པའི་རིག་གནས་ཀྱི་དཔེ་མཛོད་ཆེན་མོ་འཐུས་ཚང་དུ་གཏོང་
རྒྱུ་ནི་ཕྲག་ཏུ་བབས་པའི་རླབས་ཆེན་གྱི་འགན་ལྕི་ལགས། 2010ལོའི་ཟླ2པའི་
ཚེས9ལ་བྲིས་ནས་མཇུག་གྲུབ།
དཔྱད་གཞིའི་ཡིག་ཆ།
1. 《ནམ་མཁའི་ནོར་བུའི་གསུང་རྩོམ་ཕྱོགས་བསྒྲིགས》 1994ལོར་ཀྲུང་གོའི་བོད་
རིག་པ་དཔེ་སྐྲུན་ཁང་ནས།
406



2. 《རྡོ་གྲུབ་འཇིགས་མེད་བསྟན་ཉིའི་གསུང་འབུམ》2006ལོར་སི་ཁྲོན་མི་རིགས་
དཔེ་སྐྲུན་ཁང་ནས།
3. 《བོད་ཀྱི་གསོ་རིག་པའི་གནའ་དཔེ་ཕྱོགས་བསྒྲིགས་དཔེ་ཚོགས》2005ལོར་མི་
རིགས་དཔེ་སྐྲུན་ཁང་ནས།
4. 《ཀུན་མཁྱེན་མི་ཕམ་རྒྱ་མཚོའི་གསུང་འབུམ》2000ལོར་སི་ཁྲོན་མི་རིགས་དཔེ་
སྐྲུན་ཁང་ནས།
5. 《བོད་ཀྱི་ཆོས་སྲིད་ཟུང་འབྲེལ་སྐོར་བཤད་པ》དུང་དཀར་བློ་བཟང་འཕྲིན་
ལས་ཀྱིས་བརྩམས། 1981ལོར་མི་རིགས་དཔེ་སྐྲུན་ཁང་།
6. 《བོད་ཀྱི་ལོ་རྒྱུས་གླེང་བའི་གཏམ》རྒྱལ་མོ་འབྲུག་པས་བརྩམས། 1995ལོར་མི་
རིགས་དཔེ་སྐྲུན་ཁང་།
7. 《གླིང་སྒྲུང་དཔྱད་ཡིག་ཕྱོགས་བསྒྲིགས》ཀྲའོ་པེན་ལི། རྒྱ་ཡིག 1-5 1990ལོ་ནས་
1998ལོར་ཀན་སུའུ་མི་རིགས་དཔེ་སྐྲུན་ཁང་།
8. 《བཀའ་ཆེམས་ཀ་ཁོལ་མ》སྨོན་ལམ་རྒྱ་མཚོས་ཞུ་དག་བྱས། 1989ལོར་ཀན་
སུའུ་མི་རིགས་དཔེ་སྐྲུན་ཁང་།
༡. 《རླངས་ཀྱི་པོ་ཏི་བསེ་རུ་རྒྱས་པ》བྱང་ཆུབ་རྒྱལ་མཚན་གྱིས་བརྩམས།
1986ལོར་བོད་ལྗོངས་མི་དམངས་དཔེ་སྐྲུན་ཁང་།
10. 《ཞང་བོད་ལོ་རྒྱུས་ཏི་སེ་འོད》ནམ་མཁའི་ནོར་བུས་བརྩམས། 1996ལོར་ཀྲུང་
གོའི་བོད་རིག་པ་དཔེ་སྐྲུན་ཁང་།
11. 《ཆོས་འབྱུང་མཁས་པའི་དགའ་སྟོན》དཔའ་བོ་གཙུག་ལག་ཕྲེང་བས་
བརྩམས། 1986ལོར་མི་རིགས་དཔེ་སྐྲུན་ཁང་།
12. 《རྒྱལ་རབས་གསལ་བའི་མེ་ལོང》ས་སྐྱ་བསོད་ནམས་རྒྱལ་མཚན་གྱིས་
བརྩམས། 1981ལོར་མི་རིགས་དཔེ་སྐྲུན་ཁང་།
4(07



13. 《ཏུང་ཧོང་ནས་ཐོན་པའི་བོད་ཀྱི་ལོ་རྒྱུས་ཡིག་ཆ》1980ལོར་མི་རིགས་དཔེ་
སྐྲུན་ཁང་།
14. 《ལྡེའུ་ཆོས་འབྱུང》1987ལོར་བོད་ལྗོངས་དཔེ་རྙིང་དཔེ་སྐྲུན་ཁང་།
15. 《བཀའ་ཐང་སྡེ་ལྔ》ཨོ་རྒྱན་གླིང་པས1285ལོར་གཏེར་ནས་བཏོན་པར་
གསུངས། 1990ལོར་མི་རིགས་དཔེ་སྐྲུན་ཁང་།
16. 《བོད་ཀྱི་རྩོམ་རིག་ལོ་རྒྱུས》དེབ་གསུམ）རྡོ་རྗེ་མཁར་དང་གཅོད་པ་དོན་
གྲུབ། རྡོ་རྗེ་ཚེ་རིང་བཅས་ཀྱིས་བརྩམས། 2009ལོར་བོད་ལྗོངས་མི་དམངས་དཔེ་སྐྲུན་ཁང་
ནས།
f08



ལེའུ་བཅུ་པ། གཏེར་སྒྲུང་རིགས་ཀྱི་གེ་སར་
སྒྲུང་པའི་སྐོར་ལ་དཔྱད་པ།
དེ་ཡང་བོད་གངས་ཅན་གྱི་དཔའ་བོའི་ལོ་རྒྱུས་བརྗོད་པའི་སྙན་རྩོམ་
རིང་མོ་གླིང་གེ་སར་རྒྱལ་པོའི་སྒྲུང་ནི་གནའ་རབས་དང་དེང་རབས་ཀྱི་སྒྲུང་
པ་ཁྲི་སྟོང་མང་པོའི་བློ་གྲོས་ཀྱི་རྩལ་ལས་ཐོན་པ་ཡིན་ལ། བློ་རིག་འཛོམས་
པའི་སྒྲུང་པ་དེ་དག་ལ་ཤིན་ཏུ་ངོ་མཚར་ཆེ་བའི་བརྒྱུད་རིམ་མཆིས་པ་ལས་
གཞན་སྒྲུང་དཔེ་བརྒྱ་ཕྲག་དུ་མ་བློར་ངེས་ཤིང་ངག་ཐོག་ནས་ཐོགས་པ་མེད་
པར་བཤད་ཐུབ། ཁོང་རྣམ་པའི་ཁྲོད་དུ་བབས་སྒྲུང་དང་པྲ་སྒྲུང་། གཏེར་
སྒྲུང་། བསླབ་སྒྲུང་། བརྒྱུད་སྒྲུང་བཅས་སྒྲུང་པའི་རིགས་མང་པོ་མཆིས་
ཤིང་། ཁོང་རྣམས་ཀྱིས་གསུངས་པའི་སྒྲུང་དཔེ་བརྒྱ་ཕྲག་དུ་མ་དེ་དག་
གནའ་ནས་ད་ལྟའི་བར་དུ་གངས་ཅན་ལྗོངས་ཡོངས་སུ་ས་ཁྱབ་རྡོ་ཁྱབ་ཏུ་
འགྲོ་དང་འགྲོ་བཞིན་ཡོད། ད་དུང་རིན་ཐང་བྲལ་བའི་སྒྲུང་དཔེ་དེ་དག་
གིས་བོད་མི་རིགས་ཀྱི་རིག་གནས་འཛིན་སྐྱོང་སྤེལ་གསུམ་ལ་ཕན་འབྲས་
བླ་ན་མ་མཆིས་པ་བསྐྲུན་ཡོད་པར་མ་ཟད། མཐའ་ཡས་པའི་རྩྭ་ཐང་གི་
འབྲོག་པའི་བུ་ཕྲུག་ཁྲི་སྟོང་མང་པོའི་ཡིག་རྨོངས་སེལ་བར་བྱེད་པའི་དགེ་
བའི་བཤེས་དང་སྡོངས་པའི་གྲོགས་སུ་གྱུར་ཡོད་པ་ཡང་གདོན་མི་ཟ། དེ་
40



མིན་ད་དུང་འབྲོག་ཁུལ་མང་ཚོགས་ཀྱི་རིག་གནས་འཚོ་བ་ཇེ་ལེགས་སུ་གཏོང་
བའི་སླད་དུ་ཡང་བསམ་གྱིས་མི་ཁྱབ་པའི་གྲུབ་འབྲས་བཞག་པ་སོགས་བརྗོད་
རྒྱུ་མང་མོད། ཡིན་ནའང་ད་ལན་སྐབས་སུ་བབས་པའི་བརྗོད་བྱའི་སྙིང་བོ་
ནི་གཏེར་སྒྲུང་རིགས་ཀྱི་སྒྲུང་པ་ཡིན་པས་གཞན་དག་ཞིབ་བརྗོད་མི་བྱེད་པར།
གཤམ་དུ་གཏེར་སྒྲུང་རིགས་ཀྱི་སྒྲུང་པའི་སྐོར་ལ་རགས་ཙམ་དཔྱད་པར་བྱའོ། །
གཅིག གཏེར་སྒྲུང་རིགས་ཀྱི་སྒྲུང་པའི་གོ་དོན།
གཏེར་སྒྲུང་རིགས་ཀྱི་སྒྲུང་པ་ལ་མཚོན་ན་དངོས་གཏེར་ལ་གཏོགས་
པའི་སྒྲུང་པ་དང་དགོངས་གཏེར་ལ་གཏོགས་པའི་སྒྲུང་པ་གཉིས་མཆིས་པ་
དང་། དེར་སོ་སོར་མི་མཚུངས་པའི་བྱུང་རིམ་དང་ཁྱད་ཆོས། མཚན་ཉིད་
བཅས་ཡོད་པ་ལགས། འདིར་ཡང་དེ་དག་རེ་རེ་ཅུང་ཙམ་རྒྱས་པར་སྤྲོས་ན།
གཅིག དངོས་གཏེར་ལ་གཏོགས་པའི་སྒྲུང་པའི་གོ་དོན་ནི། བགྲང་བྱ་བརྒྱ་
ཕྲག་དུ་མའི་སྔོན་ལ་གླིང་སྒྲུང་དེ་མི་དང་འབྱུང་པོའི་གནོད་པ་ལས་སྲུང་ཕྱིར།
ས་ཁུང་དང་བྲག་ཁུང་བཙན་པོ་དང་གཙུག་ལག་ཁང་སོགས་སུ་མི་འཇིག་
པའི་ཕྱག་རྒྱས་བཏབ་སྟེ་གཏེར་དུ་སྦས་པ་དེ་དག་ཕྱིས་སུ་ལས་འཕྲོ་ཟད་པའི་
སྐྱེས་བུས་རང་གི་རྨི་ལམ་ཅི་རིགས་སུ་ལྷ་དང་བླ་མས་ལུང་བསྟན་པ་སོགས་
རྟགས་དང་རྟེན་འབྲེལ་བྱུང་བར་བརྟེན་ནས་གཏེར་ལས་བཏོན་ཏེ་ཡིག་
ཐོག་ནས་བཤད་པའི་སྒྲུང་པའི་རིགས་དེ་ལ་ཟེར། སྒྲུང་པ་འདི་རིགས་ད་
ལྟ་གངས་ལྗོངས་ཡུལ་དུ་མང་པོ་མཐོང་རྒྱུ་མེད་ཀྱང་གཏེར་ལས་བཏོན་པའི་
སྒྲུང་དཔེ་སྐོར་ཞིག་ནམ་ཡང་ཉམས་པ་མེད་པར་ངེད་ཅག་གི་མིག་གི་སྤྱོད་
ཡུལ་དུ་གྱུར་པ་སྟེ། དཔེར་ན། ཁམས་ཀྱི་སྒྲུང་གཏེར་ཉི་མ་རང་ཤར་གྱི《ལི་
410



ཁྲི་རྟ་རྫོང》དང《བྲག་དམར་ཁྱུང་རྫོང》ནམ་མཁའ་འཇིགས་མེད་ཀྱི《སོག་གོ་
ཤོད་ཕབ་པའི་སྒྲུང》ལྟ་བུ་དང་། ད་དུང་སྔོན་བྱོན་སྐྱེས་ཆེན་དམ་པ་གཏེར་
སྟོན་རིག་འཛིན་མི་འགྱུར་རྡོ་རྗེ་དང་གཏེར་སྟོན་པད་མ་དབང་ཕྱུག རོང་
སྟོན་པད་མ་བློ་གྲོས། གཏེར་སྟོན་མ་ཏི་རནྟ། གཏེར་སྟོན་རིག་འཛིན་ཆེན་པོ་
བདུད་འདུལ་རྡོ་རྗེ་སོགས་སྐད་གྲགས་ཆེ་བའི་གཏེར་སྟོན་པ་འདི་རྣམས་ཀྱིས་
གཏེར་གནས་གྲངས་མང་ཞིག་ལས་གཏེར་ཆོས་རིན་ཐང་ཅན་མང་པོ་བཞེས་
པའི་ལོ་རྒྱུས《གུ་བཀྲའི་ཆོས་འབྱུང》དུ་གསལ་བོར་བྲིས་འདུག་ཅིང་། གཏེར་
སྒྲུང་ཡང《རྒྱ་གར་ཆོས་རྫོང》དང《དམྱལ་གླིང་རྫོགས་པ་ཆེན་པོ》《ཐེའུ་
རང་ར་རྫོང》བཅས་མི་ཉུང་བ་ཞིག་བཏོན་པའི་ལོ་རྒྱུས་ཀྱང་ངག་ཐོག་དང་
ཡིག་ཐོག་གཉིས་ལས་གསལ་བོར་ཤེས་ཐུབ་བོ། །གཉིས། དགོངས་གཏེར་ལ་
གཏོགས་པའི་སྒྲུང་པར་སྤྱིར་ཆོས་ལུགས་ལྟར་ན་འགྲེལ་བཤད་གཏོང་ཚུལ་
མང་པོ་མཆིས་ཀྱང་འདིར་གེ་སར་སྒྲུང་པའི་ཆ་ནས་འཆད་ན། དགོངས་
གཏེར་ཞེས་པའི་གོ་དོན་ནི། གངས་ཅན་ཡུལ་གྱི་མཁས་པ་རྣམས་ཀྱིས་ཕྱི་སྣོད་
ཀྱི་འཇིག་རྟེན་ལ་སྦས་པ་དངོས་གཏེར་དང་ནང་བཅུད་སེམས་ཅན་ལ་སྦས་
པ་དགོངས་གཏེར་ཟེར་བའི་འགྲེལ་ཚུལ་ཡོད་པ་ལྟར་འདིར་ཅུང་ཙམ་ཞིབ་
པར་བརྗོད་ན། དེ་ཡང་སྐྱེ་བ་སྔོན་མའི་ལས་ཅན་ཚོགས་བསགས་ཅན་གྱིས་
གེ་སར་རྒྱལ་པོའི་འཕྲིན་ལས་རྒྱ་ཆེར་སྤེལ་བའི་སླད་དུ། སྡུག་རུས་ཀྱིས་གེ་
སར་སྒྲུང་ལ་སྦྱངས་པ་དང་འཛིན་སྐྱོང་ལེགས་པོ་བགྱིས་པའི་འབྲས་བུ་དེ་སྐྱེ་
བ་གཞུག་མའི་གང་ཟག་ལས་འཕྲོ་ཅན་ཞིག་ལ་ཆོས་ཀྱི་སྐལ་བར་སྨིན་ཏེ། གློ་
བུར་དུ་དགོངས་པའི་གཏེར་མཛོད་ཀྱི་སྒོ་ཕྱེ་བ་ལྟར་སྒྲུང་འབྲི་བར་ཐོགས་པ་
མེད་པར་གྱུར་པའི་སྒྲུང་པའི་རིགས་དེ་ལ་ཟེར་བར་གྲགས་ཤིང༌། དེ་ཡང་
གསང་ཆེན་རྙིང་མའི་རིང་ལུགས་ལ་རིང་བརྒྱུད་བཀའ་མ། ཉེ་བརྒྱུད་གཏེར་
411



མ། ཟབ་མོ་དག་སྣང་མ་ཞེས་བརྒྱུད་པའི་བཀའ་སྲོལ་ཆེན་མོ་གསུམ་དུ་དབྱེ་
བར་མཛད་པའི་ལུང་བཞིན། འདིར་ཡང་ཟབ་མོ་དག་སྣང་གི་སྐོར་རྣམས་
གནམ་གཏེར་དང་དགོངས་གཏེར་གང་རུང་ལས་མ་འདས་པས་ཟབ་གཏེར་
གྱི་ཕྱོགས་སུ་གཏོགས་ཤིང༌། དེ་བཞིན་དགོངས་གཏེར་ལ་གྲགས་པ་རྣམས་
ཀྱང་། མདོ་ལས། འཇམ་དཔལ་འབྱུང་བ་ཆེན་པོ་བཞི་ནི་ནམ་མཁའི་གཏེར་
ནས་འབྱུང་གི དེ་བཞིན་དུ་ཆོས་ཐམས་ཅད་རྒྱལ་བའི་ཐུགས་གཏེར་ལས་འབྱུང་
བས་གཏེར་གྱི་དོན་ལ་ལོངས་སྤྱོད་པ་ཤེས་པར་བྱོས་ཤིག ཅེས་གསུངས་པ་དང་
རྗེས་སུ་མཐུན་པར་འཕགས་པས་གང་ཟག་རྣམས་ལའང་དགོངས་པའི་ཀློང་
ནས་ཆོས་ཀྱི་གཏེར་ཁ་བརྡོལ་བ་ཡོད་པར་གསུངས་པ་ལྟར། རང་རེའི་ཞིང་
ཁམས་འདི་རུའང་དགོངས་གཏེར་རིགས་ལ་གཏོགས་པའི་སྒྲུང་པ་རྣམས་ཀྱི་
དགོངས་པའི་ཀློང་ནས་སྒྲུང་གི་གཏེར་ཁ་བརྡོལ་བ་ལས་བྱུང་བའི་སྒྲུང་དཔེ་
ཡིན་ཞེས་པ་ཡོད་པ་ལས་གཞན། སྒྲུང་དཔེ་མི་གཅིག་པ་བརྒྱ་ཕྲག་ལྷག་འབྲི་
ཤེས་པའང་ད་ལྟ་མིག་གིས་མཐོང་རྒྱུ་འདུག དཔེར་ན་མགོ་ལོག་གི་སྒྲུང་པ་གུ་
རུ་རྒྱལ་མཚན་ལྟ་བུར་མཚོན་ན། ཁོང་ཉིད་དགུང་ལོ་བཅུ་དགུར་སླེབས་པའི་
ལོ་དེར་བླ་མས་ལུང་བསྟན་ལེགས་པོ་ཞིག་གནང་བ་དང་འབྲེལ་ནས་གློ་བུར་
དུ་སྒྲུང་འབྲི་ཤེས་པར་གྱུར་པར་མ་ཟད། སྒྲུང་དཔེ་སྣ་ཚོགས་བརྒྱ་དང་ཉི་
ཤུ་ལྷག་འབྲི་ཤེས་པ་ལགས། ད་ལྟ་ཁོང་གིས་སྒྲུང་དཔེ་གསར་བ20བྲིས་ཚར་
བ་དང《སྨུག་པོ་ལྡོང་གི་རྒྱལ་རབས》དང《མི་མིན་དངུལ་རྫོང》སོགས་སྒྲུང་
དཔེ16པར་སྐྲུན་གནང་འདུག་ལ། གླིང་གེ་སར་གྱི་བཤད་པ་བཅུ་གསུམ་ལས།
《མདུང་མོའི་བཤད་པ》དང《ཕུབ་མོ་སྦ་དམར་གླིང་དྲུག་གི་བཤད་པ》《སྦྲུལ་
ཞགས་ཀྱི་བཤད་པ》《རལ་གྲིའི་བཤད་པ》《ལྕག་གི་བཤད་པ》《སྟར་ཆེན་བྲག་
རི་ཧར་གཤགས་ཀྱི་བཤད་པ》《སྟོབས་ཆེན་སྐྱོགས་ཀྱི་བཤད་པ》《དཔའི་དགུ་
112



བླའི་གོ་ཁྲབ་ཀྱི་བཤད་པ》《ལྷ་རྟ་རྐྱང་བུ་ཁ་དཀར་གྱི་བཤད་པ》《སྒ་སྲབ་ཀྱི་
བཤད་པ》《དགྲ་བླ་ཝེར་མའི་བཤད་པ》བཅས་བཅུ་གསུམ་ཕྱག་བྲིས་གནང་སྟེ་
དུས་དེབ་སྟེང་དུ་ཡང་བཀོད་ཡོད་པ་ལྟར་རོ། །
གཉིས། སྒྲུང་གཏེར་དང་ས་གཏེར་རྫས་གཏེར་སོགས་ཀྱི་དབྱེ་བ།
སྒྲུང་གཏེར་དང་ས་གཏེར་རྫས་གཏེར་སོགས་ཐོག་མར་འཆད་པའི་
སྐབས་སུ་ཐམས་ཅད་གཏེར་གྱི་ཐ་སྙད་ཀྱི་ཁོངས་སུ་གཏོགས་མོད། ཡིན་
ནའང་དེ་དག་གི་བར་ལ་དབྱེ་བ་ཆེན་པོ་མཆིས་ཏེ། གཅིག་ནི་ས་གཏེར་
དང་སྒྲུང་གཏེར་བར་ལ་འབྲེལ་བ་གཏན་ནས་མེད་ཅེས་བཤད་ཆོག་པ་
དང་། དེའི་རྒྱུ་མཚན་ནི་ས་གཏེར་གྱི་གོ་དོན་ནི་རང་བྱུང་ཁམས་ཀྱི་གསེར་
དངུལ་ཟངས་ལྕགས་དང་ཞ་ཉེ་ཏི་ཚ་གཡང་ཊི། ཚྭ་སྣུམ་རྡོ་སོལ་ལ་སོགས་
ཀྱི་གཏེར་ཁ་སྣ་ཚོགས་དེ་ཡིན་ལ། དཔེར་ན་སྲིད་པའི་ཁ་དཔེར་ས་ཐོག་
ཕྱུགས་ཀྱིས་གང་། ས་འོག་གཏེར་གྱིས་གང་ཟེར་བའི་ས་འོག་ནི་ས་གཏེར་
ལ་གོ་དགོས་པ་ལགས། འདི་རིགས་ཀྱི་གཏེར་རང་བྱུང་ཁམས་ཀྱི་ས་གཏེར་
ཡིན་པ་མ་གཏོགས་ལྷ་དང་མིས་ཆེད་དུ་བཅོས་པའི་གཏེར་མིན་པས་སྒྲུང་
གཏེར་ལ་འབྲེལ་བ་ཡོད་མི་སྲིད། གཉིས་ནི་སྒྲུང་གཏེར་དང་རྫས་གཏེར་
བར་དུའང་ཁྱད་པར་ཆེན་པོ་ཡོད་པ་སྟེ། དེ་ཡང་རྫས་གཏེར་དེ་ཆོས་ལུགས་
ཀྱི་ཁོངས་སུ་གཏོགས་པ་མ་གཏོགས་འཇིག་རྟེན་པའི་གཏེར་གྱི་ཁོངས་སུ་མི་
གཏོགས། རྫས་གཏེར་འདི་སྦ་བའི་དམིགས་ཡུལ་ནི་རང་རེའི་ཡུལ་ཁམས་
འདི་བདེ་ཞིང་སྐྱིད་པ་དང་ལོ་ཡག་སྐལ་བཟང་ཡོང་བ། རྒྱུ་དང་འབྱོར་བ་
ལྡན་པ། བགེགས་དང་བར་ཆད་སེལ་བ། ཚེ་རིང་ནད་མེད་པ། བཀྲ་ཤིས་
41:?



བདེ་ལེགས་ཡོང་བ་བཅས་ཀྱི་ཆེད་དུ་ཡིན་ཏེ། མདོར་ན་གང་དགོས་གང་
བསམ་དེ་ལྷུན་གྱིས་འགྲུབ་པའི་སླད་དུ་གཏེར་ཡིག་སྣ་ཚོགས་དང་གསེར་
དངུལ་གཡུ་བྱུར་གྱི་རིན་པོ་ཆེ་སྣ་མང་། གྲོ་ནས་སྲན་གསུམ་གྱི་འབྲུ་རིགས་
སྣ་ལྔ་སོགས་རྫས་མང་པོ་ལྷན་དུ་བསྡུས་ཏེ་རྫ་བུམ་མམ་གཏེར་ཁུག་ཏུ་
བཅུག་སྟེ། ས་མིག་ལེགས་པོ་དང་མཚོ་དང་མཚེའུ་སོགས་སུ་བསམ་གཟས་
ནས་སྦས་པ་ལ་ཟེར། འདི་ཡང་རང་བྱུང་ཁམས་ཀྱི་གཏེར་དང་སྒྲུང་གཏེར་
ཞེས་པའི་བར་ལ་ཁྱད་པར་གསལ་བོར་མཆིས། ཆོས་ལུགས་པའི་གཏེར་དེ་
ནི་བསམ་བཞིན་དུ་སྦས་ཤིང་། ཕྱིར་འདོན་མཁན་ཡང་སྔར་ནས་གཏན་
ཁེལ་བྱས་ཡོད། ཡིན་ནའང་རང་བྱུང་ཁམས་ཀྱི་ས་གཏེར་དེར་སྦེད་མཁན་
གྱི་མི་མེད་ལ། ཕྱིར་འདོན་མཁན་ལ་ཡང་གཏན་ཁེལ་མེད། རྫས་གཏེར་
སྦེད་མཁན་དང་འདོན་མཁན་ནི་མཆོག་གི་དངོས་གྲུབ་ལ་མངའ་བརྙེས་པའི་
སྐྱེས་བུ་ཞིག་ཡིན་དགོས་པ་ནི་ཀུན་གྱིས་གསུང་བཞིན་པ་ལྟར་རོ། །དེས་ན་
སྒྲུང་གཏེར་ནི་རིགས་གང་ལ་གཏོགས་སམ་ཞེ་ན། གོང་དུ་སྒྲུང་གཏེར་གྱི་
གོ་དོན་བརྗོད་པའི་སྐབས་སུ་བརྗོད་པ་ཇི་བཞིན་དངོས་གཏེར་དང་དགོངས་
གཏེར་རིགས་གཉིས་ལ་གཏོགས་ཤིང༌། སྒྲུང་མཁན་ལ་ཡང་དངོས་གཏེར་ལ་
གཏོགས་པའི་སྒྲུང་མཁན་དང་དགོངས་གཏེར་ལ་གཏོགས་པའི་སྒྲུང་མཁན་
གཉིས་ཡོད། སྒྲུང་དཔེ་ལ་ཡང་དངོས་གཏེར་ལས་ཐོན་པའི་སྒྲུང་དཔེ་དང་
དགོངས་གཏེར་ལས་ཐོན་པའི་སྒྲུང་དཔེ་རིགས་གཉིས་ཡོད། དེར་ཡང་
རང་རང་ལ་ཐུན་མིན་གྱི་བྱུང་རིམ་དང་ཁྱད་ཆོས་ངོ་མཚར་བ་མཆིས་ཀྱང་
གོང་ནས་ཅུང་རྒྱས་པར་བཤད་ཟིན་པས་བསྐྱར་ཟློས་ཀྱི་དགོས་པ་མ་མཆིས་
སོ། །ད་ལྟ་ངེད་ཅག་རྣམས་ཀྱི་མིག་གི་སྤྱོད་ཡུལ་དུ་གྱུར་པའི་གཏེར་སྒྲུང་ཡོད་
དོ་ཅོག་དེ་ཚིག་དོན་གང་གི་ཆ་ནས་དཔྱད་ནའང་ཆོས་ལུགས་ཀྱི་ཁོངས་སུ་



མ་འདུས་པ་གཅིག་ཀྱང་མེད། བོད་བརྒྱུད་ནང་བསྟན་ཆོས་ལུགས་ཀྱི་གྲུབ་
མཐའི་ཆ་ནས་བལྟས་ན་སྒྲུང་གཏེར་འདི་གྲུབ་མཐའ་ཀུན་ལ་ཡོད་ཆོག་མོད།
འོན་ཏེ་སྒྲུང་གཏེར་ཕལ་ཆེར་གསང་སྔགས་རྙིང་མའི་ཁོངས་སུ་གཏོགས་པ་
གདོན་མི་ཟའོ། །
གསུམ། གཏེར་སྒྲུང་བྱུང་བའི་ལོ་ཚིགས།
བོད་དུ་གཏེར་ཆོས་དངོས་སུ་དར་བའི་དུས་ནི་ཆོས་རྒྱལ་ཁྲི་སྲོང་ལྡེ་
བཙན་གྱི་སྐབས་ཡིན་ལ། གངས་ལྗོངས་འདིར་རྙིང་མའི་གཏེར་སྟོན་རྣམས་
ཀྱི་ཐོག་མ་སྟེ་གཏེར་སྟོན་སངས་རྒྱས་བླ་མ་ནས་ད་ལྟའི་བར་དུ་གཏེར་སྟོན་
ལྔ་བརྒྱ་ཙམ་བྱུང་བར་གྲགས། གཏེར་སྟོན་པ་རྣམས་ཀྱིས་དུས་རབས་དང་
ལོ་རབས་མི་འདྲ་བའི་སྐབས་སུ་བཏོན་པའི་གཏེར་ཆོས་ཐམས་ཅད་ཕྱོགས་
གཅིག་ཏུ་བསྡུས་པའི་དབང་དུ་བཏང་ན། གླེགས་བམ་དུམ་པ་བརྒྱ་ཕྲག་
དུ་མ་མཆིས། དཔེར་ན་སློབ་དཔོན་པདྨའི་རྣམ་ཐར་གཏེར་མ་གཅིག་པུར་
དུམ་པ་བརྒྱ་ཐམ་པ་ཡོད། དེར་ཡང་གཏེར་ཆོས་ཀུན་ལས་གྲགས་ཆེ་བ་
ནི། 《བཀའ་ཆེམས་ཀ་ཁོལ་མ》དང《མ་ཎི་བཀའ་འབུམ》《གུ་རུའི་རྣམ་ཐར་
ཟངས་གླིང་མ》《པདྨ་བཀའི་ཐང》《ཐང་ཡིག་སྡེ་ལྔ》སོགས་ཡིན་པར་གྲགས་
པ་དང༌། དེ་དག་ལས་ཀྱང་རིག་འཛིན་འཇིགས་མེད་གླིང་པའི《ཀློང་ཆེན་
སྙིང་ཐིག》ནི་རྙིང་མའི་གཏེར་ཆོས་ཀྱི་རྩ་བ་ཡིན་ཞེས་གྲགས་ཆེ། གླིང་རྗེ་
གེ་སར་རྒྱལ་པོ་ནི་དུས་གསུམ་རྒྱལ་བའི་ཐུགས་སྲས། གུ་རུ་པདྨའི་རྣམ་སྤྲུལ་
ཞེས་ཕྱི་མའི་གཏེར་ཆོས་མང་པོའི་ལུང་གིས་ཟིན་ཡོད་ཅིང་། གེ་སར་གྱི་ཆོ་
ག་སོགས་གཏེར་ཆོས་མང་པོའི་ནང་དུ་མཐོང་རྒྱུ་ཡོད་པར་མ་ཟད། ད་
415



དུང་སེམས་ཅན་གྱིས་མཆོད་བཀུར་བགྱི་བའི་གཞི་དམ་པ་ཞིག་ཏུ་གྱུར་ཡོད་
པའང་འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོའི་གསུང་འབུམ་ལས་
ཀྱང་གསལ་བོར་མཐོང་ཐུབ། གླིང་གེ་སར་རྒྱལ་པོའི་གཏེར་སྒྲུང་བྱུང་བའི་
དུས་སྐབས་ལའང་ད་ལྟ་མཁས་པ་སྐོར་ཞིག་གིས་བཞེད་ཚུལ་མི་མཐུན་པ་
མང་པོ་བརྗོད་ཀྱང་ཁོ་བོའི་བསམ་པར་གཏེར་སྒྲུང་འདི་བྱུང་ནས་བགྲང་བྱ་
ཆིག་སྟོང་ཡས་མས་ལས་འདས་མེད་པར་འདོད། རྒྱུ་མཚན་ནི། བྲག་དགོན་
པའི《མདོ་སྨད་ཆོས་འབྱུང》ལས། དེ་ཡང་སྔོན་རྨ་འགྲམ་སྟོད་ཀྱི་ས་ཐམས་
ཅད་ལ་གླིང་གེ་སར་རྒྱལ་པོས་དབང་བསྒྱུར། དེ་ཉིད་ཀྱི་འཁྲུངས་ལོ་ལྕགས་
བྱི་དང་ཆུ་སྦྲུལ་ལ་འདོད་མཁན་གཉིས་སྣང་བ་གང་ཡིན་ཡང་རབ་བྱུང་དང་
པོ་ཚུགས་ཁ་མའི་དྲུག་ཅུ་སྐོར་དེར་གཏོགས་ལ། རླང་བྱང་ཆུབ་འདྲེ་བཀོལ་
དང་། སྤྱི་ཏི་ན་ཀིརྟི་སྤྱན་དྲངས་ཏེ་ཆོས་ཞུས་དང་། གཙུག་ལག་ཁང་
བཞེངས་པར་བཤད་པས་ཀྱང་ཤེས་ནུས་ཞེས་གསུངས་པ་དང༌། མགོ་ལོག་
ཁྲ་གླིང་དགོན་པའི་སྤྲུལ་སྐུ་བསྟན་པའི་ཉི་མའི《ཕོ་བྲང་སེང་འབྲུག་སྟག་རྩེའི་
ལོ་རྒྱུས》ཞེས་པའི་དཔེ་དེབ་ལས་ཀྱང་། བོད་རབ་བྱུང་དང་པོའི་སྟོད་འགྲེལ་
བའི་བ་ཧུ་དྷན་ཞེས་པ་འབྲུ་མང་པོ་སྟེ། རྒྱ་རྩིས་པའི་ས་ཕོ་སྟག་གི་ལོའི་རྒྱལ་
ཟླ་བའི་ཚེས15 （སྤྱི་ལོ1038ལོ)ཉིན་སྤྱི་བོ་བདེ་ཆེན་འཁོར་ལོ་ནས་ཕུ་བོ་དུང་
སྐྱོང་དཀར་པོ། སྙིང་ཁ་ཆོས་ཀྱི་འཁོར་ལོ་ནས་ནུ་བོ་ཀླུ་སྦྲུལ་འོད་ཆུང་། ལྟེ་
བ་ནས་སྲིང་ལྕམ་ཐ་ལེའི་འོད་དཀར། གསང་བ་བདེ་སྐྱོང་གི་འཁོར་ལོ་ནས་
གླིང་རྗེ་གེ་སར་རྒྱལ་པོ་སྨུག་པོ་ལྡོང་གི་རྒྱལ་རྒྱུད་དུ་ངོ་མཚར་ཆེ་བའི་ལྟས་
དང་བཅས་སྐུ་འཁྲུངས། གདུང་རྒྱུད་དེར་རྒྱལ་དབང་ལྔ་བའི་དེབ་ཐེར་དུ།
རྒྱལ་པོ་དམག་བརྒྱ་བ་ཞེས་པའི་རྒྱལ་རྒྱུད་ལས་མཆེད་པ་ཡིན་པར་གསུངས།
གེ་སར་འཁྲུངས་ནས་འདི་ལོའི་ཆུ་བྱའི་བར་ལ་ལོ955ཙམ་སོང་ཞེས་བཀོད་
416



འདུག་པ་སོགས་གཞིར་བཟུང་ནས་གླིང་གེ་སར་རྒྱལ་པོའི་འཁྲུངས་འདས་
དང་ཁོང་གི་མཛད་འཕྲིན་ཕལ་མོ་ཆེར་དཔྱད་ན། བགྲང་བྱ་ཆིག་སྟོང་ཡས་
མས་ལས་འདས་མེད་པས་མི་མ་སྐྱེས་པའི་སྔོན་ལ་མཛད་འཕྲིན་བྱུང་ཐབས་
མེད་པས་སོ། །ཡིན་ནའང་འདིར་གསལ་བཤད་ཅིག་དགོས་པ་ནི། ཕྱི་མའི་
སྒྲུང་དཔེ་མི་ཉུང་བའི་ནང་དུ་བོད་གངས་ཅན་གྱི་གནའ་རབས་ཀྱི་ལོ་རྒྱུས་
མང་པོ་ཞིག་ཁ་སྣོན་མཛད་དེ་རྒྱ་ཇེ་ཆེར་བཏང་ཡོད་པ་དེ་ཤེས་དགོས་
པའོ། །གཞན་ཡང་གླིང་གེ་སར་རྒྱལ་པོའི་སྒྲུང་ཡོད་དོ་ཅོག་དངོས་གཏེར་
དང་དགོངས་གཏེར་ལ་མ་གཏོགས་པ་གཅིག་ཀྱང་མེད་ཅེས་མཁས་པ་དང་
སྒྲུང་པ་གྲགས་ཅན་མི་ཉུང་བ་ཞིག་གིས་གསུངས་དང་གསུང་བཞིན་འདུག་
ན་ཡང་ཁ་ཅིག་གི་བཞེད་པ་ལ་སྒྲུང་དཔེ་ཡོད་ཚད་གཏེར་སྒྲུང་ལ་གཏོགས་
མི་སྲིད་ཅེས་རྒྱབ་རྟེན་གྱི་ལུང་དྲངས་ནས་དཔྱད་གཏམ་ཀྱང་མང་པོ་བརྗོད་
ཡོད། གང་ལྟར་ཀྱང་གེ་སར་རྒྱལ་པོའི་སྒྲུང་དཔེ་ཐམས་ཅད་གཏེར་སྒྲུང་ལ་
གཏོགས་དང་མི་གཏོགས་པའི་ཁ་ཚོན་གཅོད་དཀའ་མོད། འོན་ཏེ་བབས་
སྒྲུང་དང་པྲ་སྒྲུང་གཏེར་སྒྲུང་གི་སྒྲུང་པ་རྣམ་པའི་བློ་ངོར་སྒྲུང་སྣ་མི་གཅིག་
པ་བརྒྱ་དང་ལྔ་བཅུ་དྲུག་ཅུ་ལྷག་ཡོད་པ་འདིར་ལྐོག་གྱུར་གྱི་ཤེས་བྱ་ཟབ་མོ་
ཞིག་མཆིས་པ་སུས་ཀྱང་བསྙོན་དུ་མེད། འདི་ནི་ངེད་ཅག་གིས་ཞིབ་འཇུག་
བྱ་ཡུལ་གྱི་གནད་གལ་ཆེན་ཞིག་ཀྱང་ཡིན་ནོ། །
བཞི། གཏེར་སྦ་བའི་སྣོད་དང་གནས་དང་དགོས་པ་སོགས།
དེ་ཡང་ཟབ་མོ་གཏེར་གྱི་རིགས་ལ་གཏོགས་པའི་གཏེར་ཆོས་དང་
གཏེར་སྒྲུང་གང་ཡིན་རུང་ཚང་མར་ཁྱད་པར་ཅན་གྱི་གཏེར་སྣོད་དང་



གཏེར་གནས། གཏེར་སྲུང་། གཏེར་འདོན་པའི་དུས་དང་གཏེར་སྟོན་པ།
ད་དུང་གཏེར་སྦ་བའི་དགོས་པ་བཅས་ཡོད་པར་གསུངས་པ་ལགས། དེ་
ཡང《མངོན་དུ་ཞུགས་པ་ཏིང་ངེ་འཛིན་གྱི་མདོ》ལས། ང་ནི་ཕྱི་དུས་མྱ་
ངན་འདས་བྱས་ནས། །སྐུ་གདུང་ཐམས་ཅད་རྒྱས་པར་བྱས་གྱུར་ཏེ། །སངས་
རྒྱས་བྱང་ཆུབ་འདི་དག་ལེགས་བཟུང་ནས། །བྲིས་ནས་སྒྲོམ་གྱི་ནང་དུ་བཅུག་
བྱས་ནས། །མཆོད་རྟེན་ས་དང་བྲག་དང་རི་དག་དང་། །ལྷ་དང་དེ་བཞིན་ཀླུ་
ཡི་ལག་དག་ཏུ། །མདོ་སྡེ་བཞག་པར་བྱས་ནས་འདི་དག་རྣམས། །ལྷ་ཡི་བརྟུལ་
ཞུགས་འདྲ་བར་བྱས་ཕྱིར་འགྲོ། །དེ་དག་ཕྱི་མའི་དུས་ན་སོ་སོའི་རིགས། །ཐམས་
ཅད་བོར་ཏེ་སླད་དུ་བབ་གྱུར་ནས། །སངས་རྒྱས་བྱང་ཆུབ་འདི་དག་ལེགས་
བཟུང་སྟེ། །བསམ་པ་ཇི་བཞིན་དུ་ནི་བྱེད་པར་འགྱུར། །ཞེས་གསུངས་པ་ལྟར།
བྲིས་ཏེ་སྒྲོམ་གྱི་ནང་དུ་བཅུག་བྱས་ནས་ཞེས་པས་གཏེར་སྣོད་དང་གཏེར་
ཆོས་སམ་གཏེར་སྒྲུང་སོགས་བསྟན་པ་དང༌། མཆོད་རྟེན་ས་དང་བྲག་རི་
ཞེས་པ་སོགས་ཀྱིས་གཏེར་གནས་བསྟན་ཡོད། ལྷ་དང་དེ་བཞིན་ཀླུ་ཡི་ལག་
ཏུ་བཞག་ཟེར་བས་གཏེར་སྲུང་དང་། དེ་དག་ཕྱི་མའི་དུས་ནས་སོ་སོའི་
རིགས། ཐམས་ཅད་བོར་ཏེ་སླད་དུ་བབ་གྱུར་ནས་ཞེས་པས་གཏེར་འདོན་
པའི་དུས་དང་འདོན་མཁན་བསྟན་ཡོད། སངས་རྒྱས་བྱང་ཆུབ་འདི་དག་
ལེགས་བཟུང་ནས། བསམ་པ་ཇི་བཞིན་དུ་ནི་བྱེད་པར་འགྱུར་ནི། གཏེར་
ཆོས་དེ་དག་གིས་འགྲོ་བའི་དོན་རྒྱ་ཆེན་པོ་བྱེད་པར་འགྱུར་བའི་དོན་སོགས་
གསལ་བོར་མཚོན་ཡོད་པ་ཡིན་ནོ། །གཞན་ཡང་གོང་ཞུའི་གསུང་གི་སྙིང་
བོ་དེ་ལས་ཟབ་མོ་གཏེར་ལ་གཏོགས་པའི་གཏེར་ཆོས་དང་གཏེར་སྒྲུང་གང་
དེར་གཏན་ཁེལ་གྱི་གཏེར་སྣོད་དང་གཏེར་སྲུང་། གཏེར་གནས་སོགས་
མཆིས་པ་ལས་གཞན་བྱུང་རྒྱལ་དུ་སྨྲ་བ་དང་འདོན་པ་སོགས་ལ་གཏེར་
}|8



ཆོས་སམ་གཏེར་སྒྲུང་སོགས་སུ་བརྗོད་ན་མི་ཆོག་པ་ཤུགས་ནས་གསལ་བོར་
རྟོགས་ཐུབ་བོ། །དེ་བཞིན་དུ་གླིང་རྗེ་གེ་སར་རྒྱལ་པོའི་སྒྲུང་ལས་གཏེར་སྒྲུང་
རིགས་ལ་གཏོགས་པའི་སྒྲུང་དཔེ་དག་ལ་ཆ་མཚོན་ན། གཅིག་ནི་དེར་སྒྲུང་
བཤད་མཁན་ནམ་འབྲི་མཁན་ཞིག་ཡོད་པ་དང༌། གཉིས་ནི་གཏེར་ཡིག་
གམ་ཤོག་སེར་ཐོག་བྲིས་ཟིན་པའི་གླེགས་བམ་རྣམས་མི་འཇིག་པའི་སྒྲོམ་
གྱི་ནང་དུ་འཇུག་དགོས་པ་དང་། གསུམ་ནི་མཆོད་རྟེན་དང་ས་དང་བྲག་
རི། གཙུག་ལག་ཁང་སོགས་སུ་མི་འཇིག་པའི་ཕྱག་རྒྱས་བཏབ་སྟེ་སྦ་བར་
གནང་བ་དང་། བཞི་ནི་ལྷ་དང་ཀླུ་ལ་བཅོལ་བའི་ཆོས་ཀྱི་ཆོ་ག་བསྒྲུབ་པ་
དང༌། ལྔ་ནི་བླ་མའམ་སྐྱེས་བུ་དམ་པ་ཞིག་གིས་གཏེར་འདོན་གྱི་དུས་དང་
གཏེར་སྟོན་པ་གཏན་ཁེལ་བགྱིད་པ་བཅས་ཀྱི་ལག་ལེན་བརྒྱུད་ཡོད་པ་ཡིན།
ད་ལྟ་ངེད་ཅག་གིས་མཐོང་བའི་གཏེར་སྒྲུང་རིགས་ཀྱི་སྒྲུང་དཔེ་ཕལ་ཆེར་
གྱི་མཇུག་མཐར་རམ་མཇུག་བྱང་དུ་གཏེར་འདོན་པ་དང་གཏེར་འདོན་གྱི་
དུས་སོགས་གསལ་བོར་བྲིས་ཡོད། ད་ལྟ་ད་དུང་གཏེར་ལས་འདོན་པའི་
དུས་ལ་མ་བབ་པར་མ་བཏོན་པའི་གཏེར་སྒྲུང་ཡང་མང་པོ་ཡོད་ཅེས་གླེང་
བཞིན་འདུག 《གུ་བཀྲའི་ཆོས་འབྱུང》དུ། མདོ་རྒྱུད་དུ་མ་ནས་རྒྱལ་བ་
ཉིད་ཀྱིས་ལན་གཅིག་མ་ཡིན་པར་གསུངས་པ་བཞིན་དུ་འཕགས་ཡུལ་གྱི་
པཎ་གྲུབ་འགའ་ཞིག་གིས་གཏེར་སྦས་པ་དང་། མདོ་རྒྱུད་རྣམས་བཏོན་པའི་
ལོ་རྒྱུས་ཀྱང་ཡོད་ལ། ཁྱད་པར་དུ་སངས་རྒྱས་གཉིས་པ་པདྨ་འབྱུང་གནས་
ཀྱིས་རྒྱལ་བའི་གསུང་བཞིན་ཕྱག་ལེན་དུ་བཏབ་སྟེ་རྒྱ་གར་བལ་བོད་རྣམས་
སུ་ཟབ་གཏེར་ཇི་སྙེད་སྦས་ཤིང་ལྷག་པར་དུ་བོད་ཡུལ་ཁ་བའི་ལྗོངས་འདིར་
རི་བྲག་མཚོ་གསུམ་གཙུག་ལག་ཁང་སོགས་སུ་མི་འཇིག་པའི་ཕྱག་རྒྱས་བཏབ་
སྟེ་སྦ་བར་མཛད་པའི་དགོས་པ་ཡང་། ཇི་སྐད་དུ། ཤིན་ཏུ་ཟབ་པའི་མཐར་
A1.}



ཐུག་སྙིང་བོ་རྣམས། །སྤྱིར་ཡང་བོད་རྣམས་གསར་ངེས་ཆེ་བ་དང་། །སྙིགས་
མའི་འགྲོ་ལ་ལྷག་པར་སྙིང་རྗེ་བས། །མཐའ་དབུས་ཐམས་ཅད་གཏེར་གྱིས་
བཀང་ནས་བཞག །ལས་ཅན་བུ་དང་འཕྲད་པའི་སྨོན་ལམ་བཏབ། །ཅེས་
གསུངས་པ་ལྟར། བོད་གངས་ཅན་གྱི་མཐའ་དབུས་ཐམས་ཅད་གཏེར་
གྱིས་བཀང་བ་དང་གནས་མཆོག་ཡུལ་འདིར་རྒྱུ་བའི་སྐྱེ་དགུ་རྣམས་ཀྱི་ཕན་
བདེའི་རྩ་ལག་ནི་དུས་བབ་ཀྱི་ཟབ་གཏེར་ལ་རག་ལས་ཡོད་པར་བསམས་
ཤིང་། དེ་ཉིད་སྤྱན་འདྲེན་པ་པོ་ཡང་བོད་གནའ་རབས་དང་དེང་རབས་
སྐབས་སུ་མཆོག་གི་དངོས་གྲུབ་བརྙེས་པའི་གཏེར་ཆེན་དང་གཏེར་ཕྲན་གྱི་
གཏེར་སྟོན་པ་གྲགས་ཅན་བསམ་གྱིས་མི་ཁྱབ་པ་མང་པོ་བྱོན་པ་དེ་རྣམས་
ལགས་པའང་ཀུན་གྱིས་ཤེས་གསལ་ལྟར་རོ། །གཏེར་ཆོས་དང་གཏེར་སྒྲུང་
སོགས་སྦ་བའི་དགོས་པའི་ཆ་ནས་བཤད་ནའང་འབྱུང་བ་ལྔའི་ཆགས་འཇིག་
དང་དམག་འཁྲུག གྲུབ་མཐའི་རྩོད་པ་སོགས་ཀྱི་གནོད་འཚེ་ལས་སྲུང་བའི་
དགོས་མཁོ་འབའ་ཞིག་མིན་པར། དེ་ཡང《ཆོས་ཡང་དག་པར་སྡུད་པའི་
མདོ》ལས། ཀུན་དགའ་བོ། གང་གི་ཆོས་ཡོངས་སུ་གནས་པར་བྱ་བའི་
ཕྱིར་ཆོས་ཀྱི་རྣམ་གྲངས་འདི་དག་གླེགས་བམ་ལ་བྲིས་ཏེ་གཏེར་དུ་སྦས་ནས་
མཆོད་ན། དེས་དེ་ཉིད་ཐོབ་པ་བཅུ་ཐོབ་སྟེ། གང་ཞེ་ན། སངས་རྒྱས་ཀྱི་
སྤྱན་རབ་ཏུ་ཐོབ་པས་སངས་རྒྱས་མཐོང་བའི་གཏེར་དང་། ལྷའི་རྣ་བ་རབ་
ཏུ་ཐོབ་པས་ཆོས་ཉན་པའི་གཏེར་དང༌། ཕྱིར་མི་ལྡོག་པའི་དགེ་འདུན་རབ་
ཏུ་ཐོབ་པས་དགེ་འདུན་མཐོང་བའི་གཏེར་དང་། རིན་པོ་ཆེའི་ལག་པ་རབ་
ཏུ་ཐོབ་པས་ཟད་མི་ཤེས་པའི་གཏེར་དང་། མཚན་དང་དཔེ་བྱད་ཡོངས་སུ་
རྫོགས་པས་གཟུགས་ཀྱི་གཏེར་དང་། གཡོག་མི་ཕྱེད་པས་གཡོག་གི་གཏེར་
དང༌། སྤོབས་པ་རབ་ཏུ་ཐོབ་པས་དམ་པའི་གཏེར་དང༌། ཕས་ཀྱི་རྒོལ་
2f



བ་ཚར་གཅོད་པས་མི་འཇིག་པའི་གཏེར་དང་། སེམས་ཅན་རྣམས་ཉེ་བར་
འཚོ་བས་འཚོ་བ་བསོད་ནམས་ཀྱི་གཏེར་དང་། ཞེས་ཐོབ་པ་བཅུའི་དངོས་
གྲུབ་སྩོལ་བའམ་ཕན་འབྲས་འབྱུང་པའི་ཡོན་ཏན་བགྲངས་ཡོད་པ་དེ་དག་
ལས་ཀྱང་གསལ་བོར་རྟོགས་ཐུབ་ཅིང་། ཆོས་རྣམས་དང་སྒྲུང་རྣམས་རྣམ་
ཀུན་གནས་པར་བྱ་བའི་ཕྱིར་གླེགས་བམ་ལ་བྲིས་ཏེ་གཏེར་དུ་སྦས་ན། གང་
ཟག་ཅིག་ལ་མཚོན་ན། སྤྱན་དང་རྣ་བ། ལག་པ། མཚན་དཔེ། སྤོབས་
པ། འཚོ་བ་ལ་སོགས་སོ་སོར་སངས་རྒྱས་མཐོང་བའི་གཏེར་དང་། ཆོས་
ཉན་པའི་གཏེར། ཟད་མི་ཤེས་པའི་གཏེར། གཟུགས་ཀྱི་གཏེར། དམ་པའི་
གཏེར། བསོད་ནམས་ཀྱི་གཏེར་སོགས་ཀྱི་དངོས་གྲུབ་ཐོབ་པའི་དགོས་པ་
ཆེན་པོ་འབྱུང་བ་གསུངས་འདུག་པ་ལྟར་རོ། །གོང་ཞུའི་ཚིག་དོན་གྱི་བར་དུ་
ཆོས་ལུགས་ཀྱི་ལྟ་བ་དང་ཐ་སྙད་མི་ཉུང་བ་ཞིག་ཡོད་ཀྱང་ཞིབ་མོར་བསམ་
བློ་བཏང་ན་གཏེར་ཆོས་དང་གཏེར་སྒྲུང་གི་གལ་ཆེན་རང་བཞིན་བརྗོད་
ཡོད་ལ། ལྷད་མེད་ཀྱི་ཆོས་དང་སྒྲུང་སོགས་དུས་ནམ་ཡང་དྲི་མས་མ་གོས་
པར་འཛིན་སྐྱོང་སྤེལ་གསུམ་བྱ་དགོས་པའི་དོན་སྙིང་ཡང་ཤུགས་སུ་རྟོགས་
ཐུབ་པ་ལགས།
ལྔ། གཏེར་སྒྲུང་རིགས་ཀྱི་སྒྲུང་པའི་ཁྱད་ཆོས་གཙོ་བོ་འགའ།
དེ་ཡང་གཏེར་སྒྲུང་རིགས་ཀྱི་སྒྲུང་པའི་ཁྱད་ཆོས་གཙོ་བོ་ནི། གཅིག་ནི་
ལོ་ན་ཆུང་བའི་དུས་ནས་གེ་སར་སྒྲུང་ལ་དད་པ་ཟློག་མེད་མཆིས་ཤིང་། དུས་
རྒྱུན་མ་སྐུལ་དང་བླངས་སྒོས་གླིང་རྗེ་གེ་སར་རྒྱལ་པོ་དང་དཔའ་རྟུལ་སུམ་
ཅུའི་སྐུ་འདྲའམ་ཤུལ་རྟེན་བཅས་ཀྱི་མདུན་དུ་མཆོད་རྫས་བཤམས་པ་དང་
421



ཕྱག་འཚལ་བ། སྐྱབས་འཇུག་དང་སྨོན་ལམ་ཞུ་བའི་ཁྱད་ཆོས་ཐུན་མིན་ཡོད་
པ། གཉིས་ནི་བྱིས་དུས་ཀྱི་ལོ་དྲུག་བདུན་ཙམ་ནས་བཟུང་གླིང་གེ་སར་གྱི་སྒྲུང་
བཤད་པར་ཉན་འདོད་ཤིན་ཏུ་ཆེ་བ་དང་དུས་རྒྱུན་བྱིས་པ་རྣམས་དང་ལྷན་དུ་
རྩེད་སྐབས་སུ་གེ་སར་རྒྱལ་པོ་དང་དཔའ་རྟུལ་སུམ་ཅུ་རྣམས་ཀྱི་མཚན་གླེང་
ནས་སྒྲུང་གླུ་ཚན་པ་འགའ་རེ་ལེན་པར་སྤྲོ་བ་ཧ་ཅང་ཆེ་བ་དང་། ཁྱད་པར་
དུ་བྱིས་པ་མང་པོའི་ཁྲོད་དུ་ང་སྒ་སྡེའི་རྣམ་ཤེས་ཡིན་ང་རྒྱ་ཚའི་རྣམ་ཤེས་
ཡིན། ང་འདན་མའི་རྣམ་ཤེས་ཡིན་ཞེས་གླེང་བའི་ཚུལ་ནམ་ཡང་མཐོང་
ཐུབ་པ། གསུམ་ནི་གཏེར་སྒྲུང་ལས་དངོས་གཏེར་དང་དགོངས་གཏེར་ཀྱི་
རིགས་ལ་གཏོགས་པའི་སྒྲུང་པ་གང་ཡིན་རུང་ཕལ་ཆེར་སྔ་འགྱུར་རྙིང་མའི་
ཆོས་ལ་དད་འདུན་བགྱི་བའི་སྐྱེས་བུ་ཞིག་ཡིན་ཞིང་། ཁོང་རྣམ་པར་ལྷན་
སྐྱེས་ཀྱི་ཡོན་ཏན་ཕུན་སུམ་ཚོགས་པ་དང་ཡིད་འཛིན་གྱི་ནུས་པ་གཞན་དང་
མི་མཚུངས་པ་མཆིས་ཤིང་། ཕྱག་བྲིས་གནང་བའི་སྒྲུང་དཔེ་རྣམས་ལའང་
གཏེར་ཚེག་གིས་ཀུན་ནས་བརྒྱན་ཡོད་པ། བཞི་ནི་རང་རང་ལ་ཀྱག་ཀྱོག་
གི་བརྒྱུད་རིམ་ངོ་མཚར་བ་རེ་ཡོད་པ་སྟེ། ལོ་ན་གཞོན་པའི་དུས་སུ་རྨི་ལམ་
བཟང་བའི་ལྟས་ཤིག་གམ་ཡང་ན་ལྷ་དང་བླ་མར་མཇལ་བའི་སྐབས་སུ་
གསུངས་པའི་ལུང་བསྟན་ལེགས་པོ་ཞིག་ལ་བརྟེན་ནས་གློ་བུར་དུ་སྒྲུང་འབྲི་
ཤེས་པ་དང་བཤད་ཤེས་པའི་སྒྲུང་པ་ཞིག་ཏུ་གྱུར་པའི་ལོ་རྒྱུས་ཡོད་པ། ལྔ་
ནི་སྤྱིར་གཏེར་སྒྲུང་རིགས་ཀྱི་སྒྲུང་པ་ཕལ་མོ་ཆེས་ངག་ཐོག་ནས་བབས་སྒྲུང་
རིགས་ཀྱི་སྒྲུང་པ་ལྟར་བཤད་མི་ཐུབ་ནའང་། ཡི་གེར་བྲིས་ན་ཐོགས་པ་མེད་
པར་སྒྲུང་དཔེ་བརྒྱ་ཕྲག་ལྷག་འབྲི་ཤེས་པ་དང་། ཡི་གེ་འབྲི་བའི་སྐབས་སུ་
སྨྱུ་གུ་ཤོག་ཐོག་ཏུ་བཞག་པས་ན། གཟུགས་མེད་ཀྱི་སྟོབས་ཤུགས་ཤིག་གིས་
རམ་འདེགས་བགྱིད་པ་ལྟར་ཤར་མར་འབྲི་ཐུབ་པར་མ་ཟད། བྲིས་བྱུང་བའི་
22



ཡི་གེ་ཡང་དག་ཅིང་འགལ་བ་ཅི་ཡང་མེད་ལ། ཡི་གེ་འབྲི་བའི་སྐབས་སུའང་
སྒྲུང་པ་ལ་ལ་གདན་ལ་བཞུགས་ནས་ཤོག་ཐོག་ལ་འབྲི་བ་དང་སྒྲུང་པ་ལ་ལ་
མར་བསྒྱུར་ནས་ས་ཐོག་ཏུ་འབྲི་བའི་སྲོལ་ཡོད་པ། དཔེར་ན། མགོ་ལོག་གི་
གུ་རུ་རྒྱལ་མཚན་གྱིས་གདན་ལ་བཞུགས་ནས་ཤོག་ཐོག་ལ་འབྲི་བ་དང་། རྨ་
ལྷོའི་སྒྲུང་པ་ཨ་ཇོ་ཁྱི་དང་ལའི་རྣམ་ཤེས་ཡིན་ཟེར་ནས་མར་བསྒྱུར་ཏེ་ས་
ཐོག་ལ་འབྲི་བ་ལྟ་བུའོ། །དྲུག་ནི་གཏེར་སྒྲུང་རིགས་ཀྱི་སྒྲུང་པས་བློ་ངོ་ནས་
འབྲི་ཤེས་པའི་སྒྲུང་དཔེའི་ནང་དུ་དེ་སྔ་སྤྱི་ཚོགས་ཐོག་ཁྱབ་མྱོང་བའི་སྒྲུང་
དཔེ་རྙིང་བའི་སྐོར་ཡོད་ལ། སྤྱི་ཚོགས་ཐོག་གཏན་ནས་ཁྱབ་མ་མྱོང་བའི་
སྒྲུང་དཔེ་གསར་བ་ཡང་མང་པོ་མཆིས་པ་སྟེ། དཔེར་ན་མགོ་ལོག་གི་སྒྲུང་པ་
གྲགས་ཅན་གུ་རུ་རྒྱལ་མཚན་ལ་མཚོན་ན་གཏེར་སྒྲུང་ལ་གཏོགས་པའི་སྒྲུང་
པ་ཞིག་ཡིན་ཞིང༌། ཁོང་གིས་འབྲི་ཤེས་པའི་སྒྲུང་དཔེའི་ནང་དུ་སྤྱི་ཚོགས་
ཐོག་ཁྱབ་མྱོང་བའི་སྒྲུང་དཔེ་སྟེ《ལྷ་གླིང་གབ་ཙེ་དགུ་སྐོར》དང《འཁྲུངས་
གླིང》《རྟ་རྒྱུག་རྒྱལ་འཇོག》《ཧོར་གླིང་གཡུལ་འགྱེད》《མོན་གླིང་གཡུལ་
འགྱེད》《འཇང་གླིང་གཡུལ་འགྱེད》སོགས་ཡོད་པ་དང་། སྤྱི་ཚོགས་ཐོག་
གཏན་ནས་ཁྱབ་མ་མྱོང་བའི་སྒྲུང་དཔེ་སྟེ《དྲི་ཟའི་གླུ་རྫོང》《ཤ་ཟའི་འཕྲུལ་
རྫོང》《རོང་སྟོད་ཁུ་བྱུག་རྫོང》《མུ་སྟེགས་ཁྲབ་རྫོང》《འ་ཞའི་དར་རྫོང》《མུ་
བོན་མགུ་རྫོང》གཏེར་བྲག་བུམ་རྫོང》《སྟོང་ཉིད་མགུར་རྫོང》སོགས་མང་
པོ་ཡོད་པ་ལྟ་བུའོ། །གོང་ཞུའི་སྒྲུང་དཔེ་གསར་རྙིང་གང་ཡིན་རུང་ཚིག་དོན་
གཉིས་ཀྱི་ཆ་ནས་གཏེར་སྒྲུང་རང་ལ་བརྗོད་སྟངས་དང་འབྲི་སྟངས་ཐུན་
མིན་ཞིག་ཆགས་ཡོད་པའང་ངེད་རྣམས་ཀྱིས་ཤེས་དགོས་སོ། །
423



དྲུག དངོས་གཏེར་དང་དགོངས་གཏེར་ལས་ཐོན་པའི་
སྒྲུང་དཔེའི་ཁྱད་ཆོས་གཙོ་བོ་འགའ།
གཅིག་ནི་དངོས་གཏེར་དང་དགོངས་གཏེར་ལས་ཐོན་པའི་སྒྲུང་དཔེ་
གང་ཡིན་ཡང་ནང་བསྟན་ཆོས་ལུགས་ཀྱི་ཐ་སྙད་མང་བ་དང་ཆོས་གཞུང་
བརྗོད་པའི་ཚིག་དོན་ཡང་མང་པོ་མཆིས། དཔེར་ན། དངོས་གཏེར་ལ་
གཏོགས་པའི་སྒྲུང་རྙིང《དམྱལ་གླིང་མུན་པ་རང་གསལ》དུ། འཆི་བ་མི་རྟག་
པ་དང་བར་དོ་ཁམས། རྣམ་སྨིན། རྒྱུ་འབྲས། དམྱལ་ཁམས་བཅོ་བརྒྱད།
ལས་དགེ་སྡིག་གི་དབྱེ་བ། ལྷ་དང་ལྷ་མ་ཡིན། ཡི་དྭགས། གཤིན་པོའི་བསྔོ་
བ་སོགས་གསལ་ཞིང་དག་པ་བྲིས་ཡོད་པ་ལྟ་བུ་རེད། ད་ནི་འདིར་གེ་སར་
རྒྱལ་པོས་བསྔོ་བ་གསུང་བའི་ཚན་པ་རེ་བཀོད་ན་འདི་ལྟ་སྟེ། ཆོས་མོ་ཆེན་
མ་ཎི་པདྨེ་ཧཱུྃ། །ངས་མ་ཎི་ལན་གསུམ་བསྔོ་བ་འདི། །ཁལ་ལྕི་མོ་བཀལ་བའི་
མཛོ་གཡག་བསྔོ། །འཛུམ་རི་མོ་ཅན་གྱི་སྟག་གཟིག་བསྔོ། །ལུས་ཤ་ཁྲག་དུད་
འགྲོ་ཡོངས་སུ་བསྔོ། །ཆོས་ཨོ་ཆེན་མ་ཎི་པདྨེ་ཧཱུྃ། །ངས་མ་ཎི་ལན་གསུམ་བསྔོ་
བ་འདི། །མ་ཨ་སྟག་ལྷ་མོ་གཙོ་བྱས་པའི། །ནམ་མཁའ་གར་ཁྱབ་སེམས་ཅན་
བསྔོ། །མར་མ་གྱུར་སེམས་ཅན་གང་ཡང་མེད། །བླ་མ་བཟང་པོའི་དབང་
ཡོན་བསྔོ། །གྲྭ་བ་བཟང་པོའི་ཆོས་ཡོན་བསྔོ། །སྔགས་པ་བཟང་པོའི་སྲུང་
ཡོན་བསྔོ། །ངས་བསྔོ་བ་བཞིན་དུ་ཐོབ་པར་ཤོག །ཅེས་ཆོས་རྣམ་པར་དག་
པའི་བསྔོ་སྨོན་གསུངས་པ་འདི་དག་ནི་ཤི་བོ་དུང་ཕྱུར་མང་པོ་ནུབ་ཕྱོགས་
བདེ་བ་ཅན་ལ་འདྲེན་པ་དང་། གནས་པད་མ་འོད་དུ་སྐྱེ་བར་སྨོན་ལམ་
མམ་སྐྱབས་འཇུག་ཞུས་པ་ཡིན། གོང་ཞུའི་ཚིག་དོན་ལ་མཚོན་ན། ཆོས་ཀྱི་
4:24



ཐ་སྙད་མང་བར་མ་ཟད། ཆོས་ཀྱི་གཞུང་དོན་བརྗོད་པ་གཏིང་ཟབ་ཅིང་རྒྱ་
ཆེ་བ་ཞིག་རེད། གཞན་ཡང་དགོངས་གཏེར་ལས་ཐོན་པའི་སྒྲུང་དཔེ《གླིང་
གི་བྲོ་ར》རུ། དབུ་སྐྲ་མཐིང་སྔོན་བཻཌཱུརྱའི་སྐྲ་ཅོག་ལ། སྐུ་འཆང་ཤེལ་གྱི་པ་
ཏ་ལ་ནོར་བུ་དཀར་སེར་དམར་ལྗང་དགུ་བསྒྲིགས་ཀྱི་ཕྲ་བཏབ་པ། ཕྱག་
གཡས་ལ་རྩ་གསུམ་རིག་འཛིན་རྒྱ་མཚོ་སྤྱན་དྲངས་ནས་ཐོད་རྔ་སྟོང་གསུམ་
ཆོས་སྒྲ་བསྣམས་པ། ཕྱག་གཡོན་ལ་བདེ་སྟོང་ཡེ་ཤེས་ཀྱི་མཁའ་འགྲོ་འདྲ་
བའི་དྲིལ་བུ་ཉི་ཟླ་འོད་འབར་བསྣམས་པ། སྐུ་ཉམས་དུང་ཟླ་ཤར་འདྲི་བདེ་
སྟོང་འོད་ཕུང་གི་ཀློང་ན་བཞུགས་པ། ཞེས་བཀོད་འདུག་པ་དེ་དག་མཐོང་
མ་ཐག་གླིང་རྗེ་གེ་སར་རྒྱལ་པོ་མཆོག་ནི་ནག་ཕྱོགས་བདུད་སྡེ་འཇོམས་
མཁན་གྱི་དཔའ་བོ་ཁོ་ན་ཙམ་མིན་པར། ད་དུང་ཟབ་མོ་ཆོས་ཀྱི་གཞུང་ལ་
དབང་མངའ་བའི་བླ་མ་སྲིད་ན་དཀོན་པ་ཞིག་ཡིན་པའི་གཟུགས་རིས་དེ་
མིག་མདུན་དུ་ལྷན་ནེར་ཤར་ཐུབ་ཅིང་། འདི་ལྟ་བུའི་ཆོས་ཚིག་གིས་མི་སྣའི་
གཟུགས་བརྙན་ཞིབ་འབྲི་བགྱིས་པ་མང་དུ་མཐོང་ཐུབ་པས་ན། འདི་ཡང་
གཏེར་སྒྲུང་གི་ཁྱད་དུ་མཚར་བའི་རྟགས་མཚན་གཙོ་བོ་ཞིག་ཡིན་པ་སུས་
ཀྱང་བསྙོན་དུ་མེད། གཉིས་ནི་ངག་ཐོག་ནས་བརྒྱུད་དེ་ཐོན་པའི་སྒྲུང་དཔེ་
དང་དངོས་གཏེར་དང་དགོངས་གཏེར་ལས་ཐོན་པའི་སྒྲུང་དཔེའི་རྗོད་བྱེད་
ཀྱི་ཚིག་ལ་ཁྱད་པར་ཆེན་པོ་ཡོད། དེ་ཡང་ངག་ཐོག་ནས་བརྒྱུད་པའི་སྒྲུང་
དཔེའི་རྗོད་བྱེད་ཚིག་གི་ཁྱད་ཆོས་གཙོ་བོ་ནི་མང་ཚོགས་ཀྱི་ཁ་སྐད་དང་
འདྲེས་མ་ཡིན་ལ། གོ་སླ་བ་དང་། ཁར་བདེ་བ། ད་དུང་དམངས་ཁྱོད་ཀྱི་
ཁ་བཤད་དང་དཔེ་འཇོག གཏམ་དཔེ། གླུ་ཤགས་ལྟ་བུའི་ཚིག་སོགས་ཀྱིས་
གོང་འོག་བར་གསུམ་དུ་བཅིངས་ཡོད། འོ་ན་གཏེར་སྒྲུང་རིགས་ཀྱི་རྗོད་བྱེད་
ཚིག་གི་ཁྱད་ཆོས་གཙོ་བོ་ཅི་ཡིན་ཞེ་ན། དེར་རྩོམ་པ་པོས་བསམ་གཟས་ནས་
425



བརྩམས་པའི་བརྩམས་ཆོས་ཀྱི་ཁྱད་ཆོས་ཡོད་ལ། རྗོད་བྱེད་ཀྱི་ཚིག་ཀྱང་
སུམ་དག་རྟགས་གསུམ་གྱིས་ཀུན་ནས་བཅིངས་འདུག་པར་མ་ཟད། སྙན་
ངག་དང་མངོན་བརྗོད་བཀོད་པའང་ཅུང་མང་ཞིང་། ད་དུང་ཚིག་གི་བརྗོད་
སྟངས་དང་རྩོམ་ཉམས་ཀྱང《གཞོན་ནུ་ཟླ་མེད》དང་《བྱ་མགྲིན་སྔོན་ཟླ་བའི་
རྟོགས་བརྗོད》ལྟ་བུར་མཚུངས་པའི་ཆའང་མང་བར་སེམས། ད་དུང་བརྡ་
རྙིང་མང་ལ་ཚེག་བར་དམ་པ་དང་། ཚིག་ཉམས་ལྡན་ལ་སྙན་ཞིང་འཇེབས་
པ། ཡོན་ཏན་ཅན་གྱི་བློ་མིག་འཕྲོག་པའི་ནུས་པ་ལྡན་པ་ཞིག་ཏུ་འདུག ཡིན་
ནའང་ཡི་གེ་མེད་པའི་ཉན་མཁན་ལ་མཚོན་ན་གོ་ཁ་ཅུང་དཀའ་མོ་ཡིན།
དཔེར་ན། 《གླིང་གི་བྲོ་ར》ལས། ཤར་འཛུམ་དཀར་གྱི་དུང་ཟླ་གངས་ལ་
ཤར་འདྲ། སྤྱན་ཨུཏྤལ་གྱི་བུང་བ་འཕུར་ལྡིང་ལིང་ལིང་། སོ་དུང་ཕྲེང་གི་
བུ་མོ་འཛུམ་མདངས་ཤིགས་སེ། ཞེས་དང་། སྐུ་འཛམ་གླིང་སེང་ཆེན་བོད་
ལ་འཁྲུངས། གསུང་གླུ་ཡི་བརྡ་མཛོད་ཡོངས་ལ་ཁྱབ། ཐུགས་ཆོས་དབྱིངས་
སྐྱེ་མེད་རིག་པའི་རྩལ ། ཞེས་པ། གླིང་ཆེ་རྒྱུད་སྟག་གི་མཆེ་བ། འབྲིང་
རྒྱུད་གཟིག་གི་ཐིག་ལེ། ཆུང་རྒྱུད་སེང་གེའི་གཡུ་རལ་རྣམས། སྐུ་ལ་བདེ་
སྟོང་གི་ལུས་རྩལ་རྫོགས་ནས། གསུང་ལ་དབྱིངས་སྣང་བརྡ་ཡི་མགྲིན་པའི་
རྫ་རྔ་འཁྲོལ་བས། བསམ་དོན་ཆོས་སུ་འགྲུབ་པ་ཀླུ་ཡི་གཏེར་མཛོད་བརྡོལ་
བ། ཐུགས་ལ་མཁྱེན་ཆ་ཡེ་ཤེས་ཀྱི་རང་མདངས་འགགས་མེད་འོད་དུ་འཆར་
བ་ཞེས་པ་ལྟ་བུ་སོགས་ལ་བརྟགས་ན་རྩོམ་པ་པོས་བརྩམས་པའི་བརྩམས་ཆོས་
དང་ཁྱད་པར་མ་མཆིས་ཤིང་། སྙན་ངག་གི་དཔེ་རྒྱན་དང་གཟུགས་རྒྱན་ལ་
སྦྱར་བའི་ཚིགས་བཅད་ཀྱང་ཤིན་ཏུ་ཉམས་དགའ་བ་མང་པོ་མཐོང་ཐུབ་པར་
མ་ཟད། ད་དུང་ཅུང་གོ་དཀའ་བའི་མིང་བརྡ་བདེ་སྟོང་གི་ལུས་རྩལ། མགྲིན་
པའི་རྫ་རྔ། ཡེ་ཤེས་ཀྱི་རང་མདངས་ལྟ་བུ་མང་པོ་ཡོད་པ་ལས་གཞན། གཏེར་
126



མཛོད་བརྡོལ་བ་དང་། འགགས་མེད་འོད་དུ་འཆར། རྫ་རྔ་འཁྲོལ་ལྟ་བུའི་བྱ་
ཚིག་གི་སྦྱོར་སྟངས་ཀྱང་གང་སར་བཀོད་ཡོད་པ་མཐོང་ཐུབ། འདི་ནི་གཏེར་
སྒྲུང་གི་ཐུན་མིན་གྱི་རྗོད་བྱེད་ཚིག་གི་ཁྱད་ཆོས་འབུར་དུ་ཐོན་པ་ཞིག་ཡིན་ནོ། །
གསུམ་ནི་གཏེར་སྒྲུང་དུ་སྒྲུང་རྙིང་མང་པོ་ལས་མཐོང་དཀོན་པའི་མི་སྣའི་སྐྱེས་
རབས་ལོ་རྒྱུས་མང་པོ་གསལ་ལེར་བརྗོད་ཡོད། ཁྱད་པར་དུ་གླིང་གི་དཔའ་
རྟུལ་སུམ་ཅུ་དང་ཡང་རྟུལ་དམ་པའི་མི་བདུན། ཞེ་རྟུལ་ཁྲ་གླག་སྤྱང་གསུམ་
གྱི་སྐྱེ་ཁུངས་དང་ཡབ་ཡུམ་གྱི་མཚན། ཆུང་མ་དང་བུ་ཕྲུག་སོགས་ཀྱི་མཚན་
དང་ལོ་རྒྱུས་བསྡུས་པ་བརྗོད་འདུག་པ་ཤིན་ཏུ་རིན་ཐང་ལྡན་པ་ཞིག་ལགས།
དཔེར་ན། 《སྨུག་པོ་ལྡོང་གི་རྒྱལ་རབས》སུ། དཔའ་འགྲན་མེད་སེང་སྟག་ཨ་
དོམ་གྱི་སྐྱེ་ཁུངས་ཀྱི་ལོ་རྒྱུས་བཀོད་ཡོད་པ་འདི་ལྟ་སྟེ། དེ་ཡང་ཤིང་འབྲུག་གི་
ལོར། ཡབ་ཆེན་སེང་བློན་ཀ་མ་རི་སྐྱེས་ཀྱི་མཆོད་ཁང་དྲི་མེད་ཆོས་མཛོད་ཀྱི་
མཆོད་ཁྲིའི་སྟེང་དུ།བྱ་ག་རུ་ཊ་ཡི་སྒོ་ང་དང་མཚུངས་པའི་དུང་སྦུབས་ཤིག་
སྨིན་ནོ། །དེར་སེང་བློན་གྱིས་སྐྱོང་སྐྱོར་ཡག་པོ་གནང་བས་ན། ཅང་མ་འགོར་
བར་དེ་ཁ་གས་ཏེ་ནང་དུ་ཁྱེའུ་མཛེས་སྡུག་ལྟ་བས་ཆོག་མི་ཤེས་པ་ཞིག་
འཁྲུངས། ཞེས་དང་། ཡང་སྒ་སྡེ་ཆོས་སྐྱོང་བེར་ནག་ནི་སྒ་སྟོད་དར་གྱི་ལྷ་ལུང་
ཆོས་འཕེལ་པད་མ་ལྷ་ཐང་གི་འགྲམ་དུ་སྒ་མི་འགྱུར་ཆོས་ཀྱི་དབང་ཕྱུག་དང་
འབྲུ་བཟའ་བསམ་གཏན་དཔལ་ལྷ་གཉིས་ཀྱི་སྲས་སུ་སྐུ་འཁྲུངས། མཚན་ལ་
སྒ་སྡེ་མི་ཆེན་སེར་པོར་མངའ་གསོལ། དགུང་ལོ་བཅུ་གཉིས་ཏེ་ཤིང་རྟ་ལོར་
འབའ་སངས་རྒྱས་འཚོར་ཁྱིམ་ཐབས་བྱེད་དུ་བཅུག་སྟེ་ཞེས་བཀོད་འདུག་པ་
དང་ད་དུང་གླིང་གི་ཡང་རྟུལ་དམ་པའི་མི་བདུན་གྱི་ཡ་གྱལ་སྟག་རོང་ཨ་ནུ་
གཟིག་འཕེན་གྱི་ལོ་རྒྱུས་ཀྱི་སྐབས་སུ་འདི་ལྟར་བཀོད་འདུག་སྟེ། གླིང་བཀྲ་
ཤིས་མགོན་པོ་དང༌། ཡུམ་གཟིག་ལྕམ་གངས་མཚོ་གཉིས་ལ་ཤིང་མོ་སྟག་གི་
427



ལོར་གྲུབ་ཆེན་ཀང་ལའི་རྣམ་སྤྲུལ་སྟག་རོང་དཔོན་པོ་གཟིག་འཕེན་འཁྲུངས།
དགུང་ལོ་བཅུ་གསུམ་སྟེ་ཆུ་སྟག་ལོར་འབྲོག་བཟའ་འོད་ལྷ་ཁབ་ཏུ་བཞེས་
ནས་སྲས་གཉིས་དང་སྲས་མོ་གཅིག་བལྟམས། ཞེས་པ་སོགས་ལ་བརྟགས་ན་
དངོས་གནས་མི་སྣ་མཚམས་སྦྱོར་གྱི་ཐད་དུ་སྔར་མེད་ཀྱི་ཕན་འབྲས་གསར་
བ་ཞིག་སྨིན་ཡོད། རྒྱུ་མཚན་ནི་དེ་སྔ་སྤྱི་ཚོགས་ཐོག་ཁྱབ་མྱོང་བའི་སྒྲུང་དཔེ་
བཅུ་ཕྲག་མང་པོ་ལས་མི་སྣའི་ལོ་རྒྱུས་གསལ་བོར་བརྗོད་ཡོད་པའི་སྒྲུང་དཔེ་
གཅིག་ཀྱང་མཐོང་མ་མྱོང་ཞིང་། ཐ་ན་གེ་སར་རྒྱལ་པོ་དང་དཔའ་རྟུལ་སུམ་
ཅུའི་སྐྱེས་རབས་འབྱུང་ཁུངས་གསལ་བོར་བཀོད་ཡོད་པའི་སྒྲུང་དཔེ་ཡང་
ཉིན་མོའི་སྐར་མ་བཞིན་དཀོན་པས་སོ། །གལ་སྲིད་གཏེར་སྒྲུང་འདི་དག་
ལས་བརྗོད་པའི་མི་སྣའི་ལོ་རྒྱུས་དང་ལོ་ཚིགས་སོགས་དག་པའི་དབང་དུ་
བཏང་ན། གླིང་སྒྲུང་ཞིབ་འཇུག་ཐད་ཀྱི་དཀའ་གནད་མི་ཉུང་བ་ཞིག་སེལ་
བར་དཔྱད་གཞིའི་རྒྱུ་ཆ་གལ་ཆེན་འདོན་སྤྲོད་གནང་ཡོད་པ་ཞིག་རེད་
དོ་ །འདི་ཡང་གཏེར་སྒྲུང་གི་ངོ་མཚར་ལྡན་པའི་གྲུབ་འབྲས་ཤིག་ཡིན་པར་
སྙམ། བཞི་ནི་གཏེར་སྒྲུང་རིགས་ཀྱི་སྒྲུང་གི་གླུ་ཚིག་ཐོག་མ་འགུག་པའི་འགུག་
རྟ་ལ་ཡང་ངག་ཐོག་ཏུ་བརྒྱུད་ཡོང་བའི་སྒྲུང་དཔེའི་གླུ་ཚིག་གི་འགུག་ལུགས་
དང་ཁྱད་པར་ཆེ། དཔེར་ན། གླིང་སྒྲུང《ཧོར་གླིང་གཡུལ་འགྱེད》ལ་མཚོན་ན།
གླུ་ཚིག་ཡོད་དོ་ཅོག་གི་མགོའི་འགུག་རྟ་ལ། གླུ་ཨ་ལ་ལ་མོ་ཨ་ལ་ལེན། །གླུ་ཐ་
ལ་ལ་མོ་ཐ་ལ་ལེན། །ཞེས་བཀོད་ཡོད་པ་དང༌། གླུ་རེ་རེའི་མཇུག་ཏུ། གླུ་གོ་
ན་རྣ་བའི་བདུད་རྩི་ཡིན། །མ་གོ་གླུ་ལ་འབྲེལ་བ་མེད། །ཅེས་བཀོད་ཡོད་མོད།
འོན་ཏེ་གཏེར་སྒྲུང་རིགས་ཀྱི་གླུ་ཚིག་གི་འགུག་རྟ་དེ་འདྲ་མིན་ཞིང་། གླུ་རེ་རེའི་
མཇུག་ཏུ་ཡང་གཅིག་གྱུར་གྱི་རྗོད་ཚིག་མེད། དཔེར་ན། 《གླིང་གི་བྲོ་ར》ལས།
ཨོ་ཆོས་མཆོག་མ་ཎི་པདྨེ་ཧཱུཾ། །བཀའ་ཡང་དག་ཆོས་ལ་གསོལ་བ་འདེབས། །ལྟ་
423



བུ་དང་། གླུ་ཧ་ལ་ཧ་ལ་ཧ་ལ་རེད། །མ་ཐ་ལ་གླུ་ཡི་ལེན་ལུགས་ལ། །ལྟ་བུ། ཨེ་ཨ་
ལ་མ་དང་མཁའ་འགྲོའི་བརྡ། །གླུ་དཀར་མོ་དྲུག་འགྱུར་བཀའ་ཡི་གསུང་། །ལྟ་
བུ་སྟེ་གླུའི་འགུག་རྟ་གཅིག་གྱུར་མིན་པ་དང་གླུ་རེ་རེའི་མགོའི་འགུག་ལུགས་
ཀྱི་ནང་དོན་ཀྱང་སོ་སོ་ཡིན། གླུ་མཇུག་སྡུད་པའི་སྐབས་སུའང་གཅིག་གྱུར་
གྱི་ཚིག་བཀོད་མེད་ཅིང་། དེ་ཡང་སྐུ་ནོར་བུ་དགྲ་འདུལ་ཐུགས་ལ་ཞུ་ལྟ་
བུ་དང་། བློ་ཐེ་ཚོམ་མ་བྱེད་སྐལ་ལྡན་རྣམས། །སེམས་མ་གཡེངས་དལ་ཅིག་
མཉམ་པར་ཞོག། ཅེས་པ་ལྟ་བུ་བཀོད་ནས་གང་ལ་གང་མཁོའི་ཚིག་དོན་སྦྱར་
བ་མ་གཏོགས་གཅིག་གྱུར་གྱི་མཇུག་ཚིག་བརྗོད་མེད། 《དམྱལ་གླིང་མུན་པ་
རང་གསལ》ལས་ཀྱང་གླུ་ཚིག་རེ་རེའི་མགོའི་འགུག་རྟར་གླུ་ཨ་ལ་དང་ཐ་ལ་
ཞེས་པ་གཅིག་ཀྱང་བཀོད་མེད་ཅིང༌། ཐད་གར་དུ་དོན་གྱི་འགོ་བཟུང་ནས་
བརྗོད་པའི་དཔེ་ཆགས་ཡོད། མཇུག་སྡུད་པའི་དུས་སུའང་ཐད་གར་བརྗོད་
དོན་གྱི་དགོས་མཁོ་ལྟར་མཇུག་བསྡུས་པ་མ་གཏོགས་གཅིག་གྱུར་གྱི་ཚིག་
གིས་བཅིངས་མེད། འདི་ཡང་གཏེར་སྒྲུང་རིགས་ཀྱི་སྒྲུང་དཔེའི་ཁྱད་ཆོས་
ཤིག་ཡིན་པར་སྙམ་མོ། །
བདུན༑ མཇུག་མཐའི་གཏམ།
ད་ལྟ་རྒྱལ་ཁབ་ཕྱི་ནང་གི་ཞིབ་འཇུག་པ་བགྲེས་གཞོན་རྣམས་ཀྱིས་
གཏེར་སྒྲུང་གི་བཤད་ཚུལ་མི་འདྲ་བའི་རིགས་ལ་ཞིབ་འཇུག་གི་དཔྱད་རྩོམ་
འགའ་རེ་བྲིས་ཡོད་ཀྱང་ཚན་རིག་གི་ལྟ་བ་དང་མཐུན་པའི་སྡོམ་ཚིག་རྣམ་
དག་ཅིག་ད་ལྟའི་བར་འཇོག་ཐུབ་མེད། ཁོ་བོའི་བསམ་པར་གཏེར་སྒྲུང་
རིགས་ཀྱི་གསང་བ་དེ་དག་གནས་སྐབས་ཙམ་གྱིས་འབྱེད་མ་ཐུབ་ན་ཡང་
429



སྣང་མེད་དུ་གཏན་ནས་འཇོག་མི་རུང་། ཅིའི་ཕྱིར་ཞེ་ན། ད་ལྟ་སྔོན་བྱོན་སྐྱེས་
བུ་དམ་པ་དག་གིས་གཏེར་ལས་བཏོན་པའི་སྒྲུང་དཔེ་མི་ཉུང་བ་གྲངས་ཀ་
བརྩི་རྒྱུ་ཡོད་པ་ལས་གཞན་ཏུན་ཧོང་ཡིག་ཚང་ནས་ཐོན་པའི་གཏེར་ཡིག་
དེ་དག་ལས་ཀྱང་བོན་སྒྲུང་ལྡེའུ་གསུམ་དང་སྒྲུང་ཡིག་སྐོར་རགས་ཙམ་དུ་
གླེང་ཡོད་པ་དང་། ད་དུང་གནའ་དེང་གཉིས་ཀྱི་གཏེར་སྒྲུང་རིགས་ཀྱི་སྒྲུང་
པ་རྣམས་ཀྱིས་འབྲི་ཤེས་པའི་སྒྲུང་དཔེ་བརྒྱ་ཕྲག་ལྷག་ལ་སོན་ཡོད་ཅིང་། ད་
ལྟ་དངོས་སུ་བྲིས་ཡོད་པའི་སྒྲུང་དཔེ་ཡང་ཉི་ཤུ་ལྷག་ལ་བུད་ཡོད། དེ་དག་
ལས《སྨུག་པོ་ལྡོང་གི་རྒྱལ་རབས》དང《རྒྱ་གར་ཆོས་རྫོང》《གླིང་གི་བྲོ་ར》
《དམྱལ་གླིང་རྫོགས་པ་ཆེན་པོ》《དམྱལ་གླིང་མུན་པ་རང་གསལ》སོགས་
ལེགས་སྒྲིག་པར་སྐྲུན་བགྱིས་འདུག་པ་མིག་གིས་མཐོང་རྒྱུ་ཡོད་པ་དང༌། དེ་
མིན་གཏེར་སྒྲུང་རིགས་ཀྱི་སྒྲུང་པ་རྣམས་ལ་ཡང་ཀྱག་ཀྱོག་ཆེ་བའི་བརྒྱུད་
རིམ་དང་། ངོ་མཚར་ལྡན་པའི་ཁྱད་ཆོས། སྒྲུང་པར་གྱུར་པའི་རྒྱུ་རྐྱེན། ཟློག་
པ་མེད་པའི་དད་འདུན། ལུང་གིས་ཟིན་པའི་བརྡ་ཡིག་དང་བཅས་པ་གཞན་
དང་མི་མཐུན་པའི་ཁྱད་མཚར་མང་པོ་ཡོད་པར་མ་ཟད། བྲིས་ན་ཐོགས་པ་
མེད་པ་དང་བཤད་ན་རྫོགས་རྒྱུ་མེད་པར་གྲགས་པས་ན། ངེད་ཅག་གིས་
མཐོང་ཆེན་བྱས་ཏེ་སྡུག་རུས་ཀྱིས་ཞིབ་འཇུག་བགྱིད་པ་མ་གཏོགས་ཆོས་
ལུགས་རྨོངས་དད་དང་སེམས་གཙོ་སྨྲ་བའི་གྲས་སུ་བཅུག་ནས་གཞན་དུ་
འཕེན་མི་རུང་སྙམ། དེའི་རྒྱུ་མཚན་ཡང་ད་ལྟའི་གནས་སྐབས་ཙམ་ལ་འགྲེལ་
བ་དཀའ་ནའང་འཛམ་གླིང་ཡོངས་ཀྱི་ཚན་རིག་དར་རྒྱས་ཡོང་བ་དང་ཞིབ་
འཇུག་པའི་ཆུ་ཚད་མཐོ་རུ་གྱུར་པའི་སྐབས་ཤིག་ལ་གཏེར་སྒྲུང་གི་གསང་རྒྱ་
འདི་རྣམ་པར་གྲོལ་ཐུབ་པའི་ཡིད་ཆེས་བརྟན་པོ་མཆིས་སོ། །
4:30



ཟུར་ལྟའི་ཡིག་ཆ།
1. 《གུ་བཀྲའི་ཆོས་འབྱུང》 གུ་རུ་བཀྲ་ཤིས་ཀྱིས་བརྩམས། 1990ལོར་ཀྲུང་གོའི་
བོད་རིག་པ་དཔེ་སྐྲུན་ཁང་ནས།
2. 《མདོ་སྨད་ཆོས་འབྱུང》 བྲག་དགོན་པས་བརྩམས། 1982ལོར་ཀན་སུའུ་མི་
རིགས་དཔེ་སྐྲུན་ཁང་ནས།
3. 《གླིང་གེ་སར་སྒྲུང་གི་ཚིག་རྒྱན་ནོར་བུའི་བང་མཛོད》གཅོད་པ་དོན་གྲུབ་
དང་བསོད་ལོས་བསྒྲིགས། 1996ལོར་མི་རིགས་དཔེ་སྐྲུན་ཁང་ནས། །
4. 《གླིང་སྒྲུང་ལ་ཐོག་མའི་དཔྱད་པ》འཇམ་དཔལ་རྒྱ་མཚོས་བརྩམས།
1986ལོར་མཚོ་སྔོན་མི་རིགས་དཔེ་སྐྲུན་ཁང་ནས།
. 《སྨུག་པོ་ལྡོང་གི་རྒྱལ་རབས》གུ་རུ་རྒྱལ་མཚན་གྱིས་བྲིས། 1991ལོར་མཚོ་
སྔོན་མི་རིགས་དཔེ་སྐྲུན་ཁང་ནས།
431



ལེའུ་བཅུ་གཅིག་པ། སྒྲུང་པ་གྲགས་ཅན་འགའི་
ལོ་རྒྱུས་བཤད་པ།
གཅིག སྒྲུང་པ་གྲགས་ཅན་ཚེ་རིང་དབང་འདུས།
1. ངོ་སྤྲོད་པ། །
དེ་ཡང1987ལོར་མཚོ་སྔོན་ཞིང་ཆེན་གྱི་དམངས་ཁྲོད་སྒྲུང་བཤད་
ཚོགས་འདུ་ཐེངས་དང་པོ་མ་བསྐོངས་གོང་ལ། ང་ཚོ་མཚོ་སྔོན་ཞིང་ཆེན་
གེ་སར་སྒྲུང་ཞིབ་འཇུག་ཁང་གིས་མི་སྣ་མངགས་ཏེ་མཚོ་ནུབ་སོག་བོད་རང་
སྐྱོང་ཁུལ་དུ་སྒྲུང་པར་བརྟག་དཔྱོད་བྱེད་པའི་སྐབས་སུ་མཚོ་ནུབ་ཁུལ་ཏུའུ་
ལན་རྫོང་སྲིད་གྲོས་ཀྱི་སྤྲུལ་སྐུ་བྱེ་འཕེལ་མཆོག་གིས་མཚམས་སྦྱོར་གནང་
བར་བརྟེན་ནས་སྒྲུང་པ་སྐད་གྲགས་ཅན་ཚེ་རིང་དབང་འདུས་ངོ་ཤེས་པ་
ལགས། ཕུལ་དུ་བྱུང་བའི་སྒྲུང་པ་ཚེ་རིང་དབང་འདུས་ཀྱི་ཕ་ཡུལ་ནི། མཚོ་
ནུབ་ཁུལ་གོར་མོ་གྲོང་ཁྱེར་གདང་ལ་ཤང་གི་རུ་ཁག་གཉིས་པའི་ཡིན་ཞིང་།
སྐབས་དེར་ཁོང་དགུང་ལོ་ང་ལྔའི་མཐའ་ཟིན་པ་དང་། ཡི་གེ་གཏན་ནས་མི་
ཤེས། ཁྱིམ་མི་ཆེ་ཆུང་བཞི་ཡོད། 1987ལོར་མཚོ་སྔོན་པོའི་འགྲམ་དུ་བསྡུས་
པའི་མཚོ་སྔོན་ཞིང་ཆེན་གྱི་དམངས་ཁྲོད་སྒྲུང་བཤད་ཚོགས་འདུ་ཐེངས་དང་
432



པོའི་སྟེང་ཁོང་ཉིད་གདན་ཞུ་བྱས་པར་སྒྲུང་བཤད་འགྲན་སྡུར་བརྒྱུད་ནས་བྱ་
དགའ་ཨང་དང་པོ་ཐོབ་པ་དང༌། སྒྲུང་པའི་མཚན་སྙན་ཡང་སྐབས་དེ་ནས་
བཟུང་སླར་ཡང་འཛིན་མའི་ཁྱོན་ཀུན་ཏུ་ཁྱབ། ལོ་དེ་ནས་བཟུང་མཚོ་སྔོན་
ཞིང་ཆེན་གེ་སར་སྒྲུང་ཞིབ་འཇུག་ཁང་གིས་ཁོང་རང་གདན་འདྲེན་ཞུས་ནས་
སྒྲུང་བཤད་དུ་བཅུག ཁོང་རང་ཉིད་ཀྱིས་བཤད་པར་ལྟར་ན། སྒྲུང་སྣ་མི་
གཅིག་པ་ཆིག་བརྒྱ་ཉི་ཤུ་ལྷག་བཤད་ཤེས་ཟེར། ལོ་འདི་འགའི་རིང་ལ། ཁོང་
གིས་འཇིག་རྟེན་ཐོག་ཁྱབ་མ་མྱོང་བའི་གེ་སར་སྒྲུང་ཁག་བཅུ་གསུམ་བཤད་
པ་སྒྲ་ཕབ་བྱས་ཟིན་པ་ནི། 《ཨ་སྟག་ཤ་རྫོང》དང་།《ཐོག་གླིང་གཡུལ་
འགྱེད》《ཕྱི་གླིང་གཡུལ་འགྱེད》《གནམ་ཐེའུ་གཏེར་རྫོང》《བཀྲ་ཤིས་སྨོན་
ལམ་ལྔ》《མེ་མོ་ཤེལ་རྫོང》《དུང་དཀར་སྟག་རྫོང》《མུ་མེན་མཆོང་རྫོང》
《སྒ་སྡེ་ཤེས་རབ་ཁྱོ་རྫོང》བཅས་ཡིན་པ་ལ་སྒྲ་ཕབ་སྤྱིན་ཐག697ལྷག་ཡོད།
དེ་དག་ལས《ཐོག་གླིང་གཡུལ་འགྱེད》དང་། 《བཀྲ་ཤིས་སྨོན་ལམ་ལྔ》《ཕྱི་
གླིང་གཡུལ་འགྱེད》《ཨ་སྟག་ཤ་རྫོང》《དུང་དཀར་སྟག་རྫོང》བཅས་བརྒྱད་
ནི་ད་ལྟ་ཡི་གེར་བཀོད་ནས་དག་སྒྲིག་ཀྱང་བྱས་ཟིན་ཞིང་། 《ཐོག་གླིང་
གཡུལ་འགྱེད》ཞེས་པ་དེ་མི་རབས་བཞི་ལ་སྒྲུང་དཔེ་བྲིས་མྱོང་བའི་ལོ་རྒྱུས་
ལྡན་པའི་རྒན་པོ་བུ་ཐུབ་དགའ་ཕ་བུ་གཉིས་ཀྱིས་དཀའ་ཚེགས་འོ་བརྒྱལ་
ལ་མ་འཛེམས་པར་དག་སྒྲིག་གནང་བ་ཞིག་ཡིན་ལ། ཟི་ལིང་གྲོང་ཁྱེར་དུ་
ཡོད་པའི་གེ་སར་སྒྲུང་ལ་ཞིབ་འཇུག་གནང་མཁན་གྱི་འབྲེལ་ཡོད་མཁས་
པ་གདན་དྲངས་ཏེ་དཔྱད་བསྡུར་བྱས་པ་བརྒྱུད་ནས་རྒན་པོ་བུ་ཐུབ་དགས་
དག་སྒྲིག་གནང་བའི་སྒྲུང་དཔེར་གདེང་འཇོག་ཚད་མཐོ་པོ་གནང་བ་དང་།
དེ་མིན་སྒྲུང་ཁག་བཞི་བཅས་ན་ནིང་མཚོ་སྔོན་ཞིང་ཆེན་དཔར་སྐྲུན་འཆར་
གཞིའི་ནང་དུ་བཅུག་སྟེ་ད་ལོ་ཟླ་བཅུ་པའི་སྔོན་ལ་དངོས་སུ་དཔར་སྐྲུན་བྱ་
433



རྒྱུ་ཐག་གཅོད་བྱས་ཡོད། གཞན་ཡང་ང་ཚོའི་འཆར་བཀོད་ལ་ད་ལོ་ནས་
བཟུང་ཚེ་རིང་དབང་འདུས་ཀྱི་བཤད་པའི་སྒྲུང་གཅིག་རེ་ལོ་རེར་མཚོ་སྔོན་
མི་རིགས་དཔེ་སྐྲུན་ཁང་དུ་དཔར་སྐྲུན་བྱ་རྒྱུ་ཡིན། ད་ལྟ《ཐོག་གླིང་གཡུལ་
འགྱེད》དང《བཀྲ་ཤིས་སྨོན་ལམ་ལྔ》བཅས་སྒྲུང་ཁག་བདུན（ 2010ལོའི་ཚུན་
གྱི་གྲངས）དངོས་སུ་དཔར་སྐྲུན་བྱས་ཡོད། །
1989ལོར་པེ་ཅིན་དང་ཁྲིན་ཏུའུ་སོགས་གྲོང་ཁྱེར་དུ་སྐོང་ཚོགས་བྱས་
པའི་རྒྱལ་སྤྱིའི་གེ་སར་སྒྲུང་རིག་གཞུང་ཚོགས་འདུ་ཐེངས་དང་པོ་དང་ངོ་
མཚར་ཅན་གྱི་སྒྲུང་པའི་མཚན་སྙན་གནང་བའི་ཚོགས་ཆེན་བཅས་ཚོགས་
འདུ་ཆེ་ཆུང་མང་པོར་ཁོང་ཕེབས་ཞུགས་ཀྱིས་སྒྲུང་བཤད་པ་དང་མཚམས་
སྦྱོར་བྱས་པ་བརྒྱུད་ནས་རྒྱལ་ཁབ་ཕྱི་ནང་གི་མཁས་པ་རྣམས་ཀྱིས་མིག་གིས་
མཐོང་ཞིང་རྣ་བས་ཐོས་པ་མ་ཟད། ཁོང་གིས་བཤད་པའི་ཁ་སྒྲུང་ནི་བརྒྱུད་
རིམ་ལྡན་ཞིང་བརྗོད་དོན་ཆ་ཚང་བ་དང་རྗོད་ཚིག་སྙན་ཞིང་ཡིད་འགུག་གི་
ནུས་པ་ལྡན་པ། རིག་གཞུང་གི་རིན་ཐང་དང་རྩོམ་རིག་གི་རིན་ཐང་མཐོན་
པོ་ཡོད་པས། འདི་ནི་རྒྱལ་ཁབ་ཀྱི་གཅེས་ནོར་ཞིག་རེད་ཅེས་གདེང་འཇོག་
གནང་བ་དང་། དེ་མིན་འབྲེལ་ཡོད་གོང་རིམ་ལས་ཁུངས་དང་འགོ་ཁྲིད་
པའི་གཟིགས་སྐྱོང་འོག 1988ལོར་ཀྲུང་གོའི་དམངས་ཁྲོད་རྩོམ་རིག་སྒྱུ་རྩལ་
མཉམ་འབྲེལ་ལྷན་ཚོགས་མཚོ་སྔོན་ཡན་ལག་ཚོགས་པའི་རྒྱུན་ལས་ཨུ་ཡོན་
དང་། མཚོ་སྔོན་ཞིང་ཆེན་རྩོམ་རིག་སྒྱུ་རྩལ་མཉམ་འབྲེལ་ལྷན་ཚོགས་ཨུ་
ཡོན་ལྷན་ཁང་གི་ཨུ་ཡོན་ལ་བདམས་ཐོན་བྱས་ཤིང༌། 1990ལོར་ཁོང་རང་
རྒྱལ་ཁབ་ཀྱི་ལས་བྱེད་མི་སྣའི་གྲོས་སུ་བླངས་ཏེ། མཐོ་རིམ་ལག་རྩལ་པའི་
ཐོབ་ཐང་ཡང་གནང་། 2008ལོར་རྒྱལ་སྲིད་སྤྱི་ཁྱབ་ཁང་གི་རོགས་སྐྱོར་མ་
དངུལ་སྤྱོད་པའི་ཆེད་མཁས་པའི་གྲས་སུ་བདམས། 2008ལོར་ལས་ཁྱུར་
13:|



ངལ་གསོ་བྱས་ཏེ་རང་གི་གཞི་ཁྱིམ་དུ་སྐྱིད་པའི་འཚོ་བར་རོལ་བཞིན་འདུག་
2. སྒྲུང་པའི་ལམ་དུ་བགྲོད་པའི་བརྒྱུད་རིམ།
སྒྲུང་པ་ཚེ་རིང་དབང་འདུས་ལགས་ཀྱི་ཐོག་མའི་ཕ་ཡུལ་བོད་ལྗོངས་
ནག་ཆུའི་ཨ་མདོ་སྟོད་མ་ཡིན་ཞིང་། སྐབས་དེར་ཁྱིམ་ལ་ཕ་མ་གཉིས་
དང་མིང་སྲིང་བསྡོམས་པས་བཅུ་གཅིག་ཡོད་པའི་ནང་། ཁོང་ཆུང་ཤོས་
ཡིན། ཁོང་རང་ལོ་བརྒྱད་ལ་སོན་པའི་ལོ་དེར། གར་ཡོང་ཆ་མེད་ཀྱི་ཇག་
ཚོགས་སྐོར་ཞིག་ཁོ་ཚོའི་ས་ཁུལ་དུ་ཐོན་ཏེ་སྙིང་རྗེ་མེད་པའི་འཕྲོག་བཅོམ་
བྱས་ནས་རྟ་ནོར་ལུག་གསུམ་དེད་པ་མ་ཟད། ཁོང་གི་ཕ་རྒན་དང་ཕུ་བོ་
ཆེ་བ་གཉིས་ཇག་རྐུན་དང་འཐབ་པའི་སྐབས་སུ་ཚེ་སྲོག་ཤོར། དེ་ནས་
བཟུང་སྔོན་གྱི་རྒྱུ་ནོར་ཟས་གསུམ་འཛོམས་པའི་ཁྱིམ་ཚང་སྐྱིད་ཅིང་བདེ་བ་
དེ་རིམ་གྱིས་ཟས་རིགས་གྱོན་ཆས་མི་འདང་བའི་ཁྱིམ་ཚང་དབུལ་ཕོངས་
ཤིག་ཏུ་གྱུར་པར་བརྟེན། མཐའ་འཇུག་མིང་སྲིང་རྣམས་ཀྱང་རང་ཡུལ་དང་
ཁ་བྲལ་ནས་སོ་སོར་འཚོ་ལམ་འཚོལ་དུ་མི་འགྲོ་ཀ་མེད་བྱུང་ཞིང་། ཤུལ་
ན་ལོ་ན་རྒས་པའི་མ་རྒན་དང་རང་མགོ་མི་ཐོན་པའི་ཚེ་རིང་དབང་འདུས་
གཉིས་ལུས། སྟབས་མ་ལེགས་པར་ལོ་དེ་གའི་ཕྱི་ལོར་ཁོང་གི་མ་རྒན་ཡང་
བཀྲེས་སྐོམ་གྱིས་མནར་བའི་ཁར་བཅོས་ཐབས་མེད་པའི་ནད་ཀྱིས་གདུང་
སྟེ། མཐའ་མར་འཇིག་རྟེན་འདི་དང་གཏན་དུ་བྲལ་བར་གྱུར། ལོ་ན་དགུ་
ལས་མ་སོན་པའི་སྒྲུང་པ་ཚེ་རིང་དབང་འདུས་ཕ་མ་མིང་སྲིང་མེད་པའི་དྭ་
ཕྲུག་ཏུ་གྱུར་ཏེ་ཅི་བྱ་ཐབས་མེད་ཀྱི་གནས་སུ་ལྷུང་བའི་སྐབས། ཁོང་གི་ཡིད་
ལ་མ་རྒན་འཆི་ཁར་ང་རང་ཤི་རྗེས་བུ་ཁྱོད་གངས་ཏི་སེ་སོགས་བོད་གངས་
ཅན་གྱི་གནས་འགངས་ཆེན་དག་ལ་མཇལ་སྐོར་དུ་སོང་སྟེ་སྡིག་བཤགས་
དང་གསོལ་འདེབས་བྱོས་དང་དཀོན་མཆོག་གསུམ་གྱིས་ཁྱོད་ལ་ཐར་པའི་
435



ལམ་ཞིག་གནང་ངེས་ཡིན་ཞེས་གསུངས་པ་གསལ་ལེར་ཤར་ཏེ། བློ་ཐག་
རྦད་ཆོད་ཀྱིས་ཕ་ཡུལ་དང་ཁྱིམ་གཞིས་ཁ་བྲལ་ནས་རྒྱང་རིང་ལྷ་ལྡན་གྲོང་
ཁྱེར་དང་། གཞིས་ཀ་རྩེ། ལྷོ་ཁ། ཆབ་མདོ། རྒྱལ་རྩེ། སྟོད་མངའ་རིས་
སོགས་ཀྱི་ས་ཁུལ་རྒྱུས་མེད་དུ་འཁྱམས་ཏེ་ཟས་སློང་ཞོར་དུ་གནས་འགངས་
ཆེན་ར་ས་འཕྲུལ་སྣང་དང༌། སེ་འབྲས་དགེ་གསུམ། གཙང་བཀྲ་ཤིས་ལྷུན་
པོ། ས་སྐྱ། བསམ་ཡས། རྭ་སྒྲེང་། སྲས་མཁར་དགུ་ཐོག དྭགས་པོ་ཤེལ་གྱི་
སྒྲུབ་ཕུག ཞྭ་སེར་བསྟན་པའི་བདག་པོ་རྗེ་ཙོང་ཁ་པའི་སྒྲུབ་ཕུག་བཅས་ལ་སྒོ་
གསུམ་གུས་པས་མཇལ་སྐོར་ཞུས་ཤིང་། དེ་ནས་གནས་ཁྱད་འཕགས་ཅན་
གངས་ཏི་སེའི་མདུན་དུ་སླེབས་ནས་ཟློག་མེད་དད་པས་བརྐྱངས་ཕྱག་འཚལ་
ནས་སྐོར་བ་བཅུ་གསུམ་ཚང་རྗེས་མ་ཕམ་གཡུ་མཚོར་བསྐོར་བ་བརྒྱབ་པ་
སོགས་བྱས་མཐར་ཡུད་ཙམ་ལ་རང་ལོ་བཅུ་གསུམ་ལ་སོན། ལོ་དེར་གཉན་
ཆེན་ཐང་ལྷ་དང་གནམ་མཚོ་ཕྱུག་མོའི་འགྲམ་དུ་སླེབས། གནམ་མཚོར་
སྐོར་བ་གསུམ་བརྒྱབ་ནས་མཚོ་འགྲམ་གྱི་གནམ་མཚོའི་ཁྲུས་སྒོ་ཟེར་བ རྟ་
མཆོག་གི་ཁ་ལྟ་བུའི་བྲག་མཐོན་པོ་ཞིག་ལས་ཆུ་བོ་དྭངས་ཤིང་གཙང་བ་
ཞིག་འབབ་ཀྱིན་ཡོད་པ་དེར་མགོ་ལུས་གཙང་འཁྲུས་ཀྱིས་གྲོགས་པོ་ཚོ་དང་
ལྷན་དུ་ངལ་གསོ་བགྱིས་ཏེ་ས་རུབ་ལ་ཉེ་བའི་སྐབས་དེར་ཁོང་གི་མིག་ལམ་
དུ་གློ་བུར་དུ་གནམ་མཚོ་ཕྱུག་མོ་ལས། ཁྲབ་རྨོག་འཁོར་གསུམ་གྱིས་བརྒྱན་
པའི་དཔའ་རྒོད་ཅིག་རྟ་མཆོག་རྐྱང་དམར་ཞིག་ལ་བཅིབས་ཤིང་། དཀར་
སེར་དམར་མདངས་ཀྱི་འཇའ་འོད་ཡིད་དུ་འོང་བས་སྤྲས་ཏེ་གློག་མྱུར་བ་
བཞིན་ཕེབས་ཡོང་ནས་ཁོང་ལ་བསྐོར་བ་གསུམ་གནང་རྗེས་གཉན་ཆེན་
ཐང་ལྷའི་གངས་ནང་དུ་འཐིམས་པ་ཞིག་མཐོང་བའི་ཚོར་སྣང་སྐྱེས་པ་དང་
ཆབས་ཅིག་དབང་མེད་དུ་བརྒྱལ་ཏེ། ཉིན་ཞག་བདུན་ལ་གཉིད་ལས་སད་
1:36



མ་བཏུབ་པས་ཅི་ཡིན་འདི་ཡིན་མ་ཤེས། དེ་ནས་ཉིན་ཞག་བདུན་སོང་
རྗེས་གཉིད་ལས་སད་པ་ན་འཁོར་གསུམ་གྱིས་བརྒྱན་པའི་རྟ་དམག་ཁྲི་སྟོང་
མང་པོ་གཡུལ་ངོར་མཆོང་བའི་རྣམ་པ་དང་། དཔའ་རྟུལ་འགྲན་ཟླ་བྲལ་བ་
རྣམས་རྟ་འདེད་ནོར་འགྱེད་བགྱིད་པའི་རྣམ་པ། སྨན་མཆོག་མཛེས་ཤིང་ལྟ་
ན་སྡུག་པ་མང་པོས་ཇ་འདྲེན་ཆང་འདྲེན་བྱེད་པའི་རྣམ་པ་ངོ་མཚར་བ་རྨི་
ལམ་དུ་ཤར་བའི་ཚོར་སྣང་བྱུང༌།
དེ་བས་ངོ་མཚར་བ་ཞིག་ནི། རྨི་ལམ་དེ་ལ་བརྟེན་ནས་ཁོང་གི་ངག་
སྒོ་གློ་བུར་དུ་ཡངས་ཤིང་བདེ་བར་གྱུར་ཏེ་ལོ་རྒྱུས་ཐོག་ཐོས་མ་མྱོང་བའི་
གཏམ་རྒྱུད་རྣམ་པ་སྣ་ཚོགས་ཆབ་རྒྱུན་འབབ་པ་ལྟར་རང་ཤུགས་སུ་བརྗོད་
ཐུབ་པར་གྱུར་པ་ན། གཡས་གཡོན་གྱི་གྲོགས་པོ་གཉིས་ཧ་ལས་ཤིང་སེམས་
འཚབ་ནས། ཁོང་ཉིད་ལམ་ཐག་ཉེ་བའི་དགོན་པ་ཞིག་ཡོད་སར་ཁུར་སོང་
སྟེ། རྒྱུ་མཚན་རྣམས་གསང་བ་མེད་པར་དགོན་བདག་བླ་མར་གསལ་པོར་
ཡར་ཞུས་ཚེ། བླ་མས་ཁོང་ལ་ཡང་བསྐྱར་བཤད་དུ་བཅུག་ནས་གསལ་པོར་
གསན་ཏེ་བསམ་གཞིགས་རེ་ཞིག་བྱས་རྗེས། ཁོང་ནི་གདོན་འདྲེ་སུས་ཀྱང་
བཟུང་བ་མིན། ཁོས་བཤད་པའི་གཏམ་རྒྱུད་དེ་དག་ནི་གླིང་གེ་སར་རྒྱལ་
པོས་ཕྱོགས་བཞིའི་དགྲ་བཞི་བཏུལ་བའི་ལོ་རྒྱུས་བསྔགས་པར་འོས་པ་རྣམས་
ཡིན། ཁོང་ལ་གེ་སར་རྒྱལ་པོས་མགོན་སྐྱབས་གནང་བཞིན་ཡོད་པར་མ་
ཟད། གླིང་གི་དཔའ་རྟུལ་སུམ་ཅུ་ལས་འབྲུ་སྒ་སྡེ་ཆོས་སྐྱོང་བེར་ནག་གི་
སྤྲུལ་བ་རེད་ཅེས་གསུངས་ནས། སྐྱ་སེར་མང་པོས་མཆོད་བཀུར་བསམ་གྱིས་
མི་ཁྱབ་པ་བྱོས། །
དེ་ནས་ཉིན་འགའི་རྗེས་སུ་ཁོ་ཚོ་གྲོགས་པོ་དག་དགོན་པ་ནས་ཕྱིར་
བུད་དེ། རྒྱུས་མེད་ཀྱི་ས་ཁུལ་མང་པོ་བརྒྱུད་དེ་སྒྲུང་བཤད་ཞོར་དུ་སླར་
437



ཡང་ནག་ཆུའི་ཨ་མདོ་ཁུལ་ལ་སླེབས། དུས་དེར་ཐོག་མར་སྐྱེ་བོ་འགའ་ཞིག་
གིས་སྒྲུང་ཉན་ཞིང་དེ་དག་གིས་ཕན་ཚུན་གཡས་གཡོན་ལ་བརྡ་བཏང་སྟེ་མ་
འགྱངས་པར་ཁོར་ཡུག་གི་སྐྱེ་བོ་ཕལ་ཆེར་གྱིས་ཤེས་པ་མ་ཚད། སྤྲུལ་སྐུ་ཀརྨ་
ཨོ་རྒྱན་དགྲ་འདུལ་གྱིས་ཀྱང་གསན་ཏེ། ཁོང་ཉིད་དགོན་པར་གདན་འདྲེན་
ཞུས་ནས་སྒྲུང་བཤད་དུ་བཅུག ཚེ་རིང་དབང་འདུས་དགོན་པར་ལོ་གཅིག་
བཞུགས་པའི་སྐབས་སུ་གླིང་གེ་སར་རྒྱལ་པོའི་རྣམ་ཐར་ལས《ཁ་ཆེ་གཡུ་
རྫོང》ཁ་ཚང་ཞིག་བཤད་དེ། དགེ་འདུན་པ་གསུམ་གྱིས་ཟིན་བྲིས་བཏབ་
ནས་དགོན་པས་བདག་གཉེར་བྱས། བླ་མས་ད་དུང་ཚེ་རིང་དབང་འདུས་
ལ་སྒྲུང་པ་ཁྱད་པར་ཅན་ཡིན་པའི་རྟགས་མཚན་ལ་སྒྲུང་ཞྭ་མཛེས་སྡུག་ལྡན་
པ་ཞིག་གནང་། དུས་སྐབས་དེ་ནས་བཟུང་ཁོང་ལ་སྒྲུང་བཤད་ཀྱི་སྤོབས་པ་
རབ་ཏུ་རྒྱས་ཏེ་ལུས་ལ་སློག་པ་གྱོན། རྒྱབ་ཏུ་སྨྱུག་མའི་མདའ་གཞུ་དང་། རལ་
གི། སྒྲུང་ཞྭ་སོགས་ཁུར་ནས་ཕྱོགས་བཞི་མཚམས་བརྒྱད་དུ་འཁྱམས་ནས་
སྒྲུང་བཤད་ཅིང༌། ལྷག་པར་དུ་རྟ་རྒྱུག་ཚོགས་འདུ་དང་། གཉེན་སྟོན།
ཆོས་སྟོན་སོགས་ཀྱི་སྟེང་དུ་བཀྲ་ཤིས་པའི་སྒྲུང་སྣ་གང་མང་བཤད་པར་
བརྟེན། མི་ཚོས་སྒྲུང་ཕྲུག་སྐུ་རིལ་ཞེས་འབོད་པའི་མཚན་སྙན་གངས་ཅན་
ལྗོངས་ཡོངས་སུ་ཁྱབ་འདུག །
དེ་ནས1957ལོར་གཉེན་སྒྲིག་བྱས་ནས་ཡུན་རིང་མ་སོང་བའི་བཟའ་
གྲོགས་དང་ལྷན་དུ་ཡུན་རིང་གི་འཚོ་རྟེན་ཞིག་འཚོལ་བའི་སླད་དུ་ད་ལྟའི་མཚོ་
སྔོན་ཞིང་ཆེན་གྱི་གདང་ལ་ཆུང་བར་ཡོང་ནས་གཞིས་ཆགས་ཤིང་། ཀྲུང་
འཁྱམས་ཀྱི་ལོ་རྒྱུས་མཇུག་རྫོགས་ཏེ། མགོ་ན་སྦྲ་དང་སྒོ་ན་ཕྱུགས། སྣོད་དུ་
ཟས། གྱོན་གོས་ལེགས་ཙམ་ཡོད་པའི་ཁྱིམ་ཚང་ཞིག་ཏུ་གྱུར་ལ། ཁོང་གིས་
བཤད་པའི་གི་སར་རྒྱལ་པོའི་སྒྲུང་གླུ་དེ་ཡང་སྡུག་བསྔལ་གྱི་འཆིང་རྒྱ་ལས་
138



གྲོལ་ཏེ་རང་དབང་གི་གདང་ལའི་རི་ལུང་ཀུན་ཏུ་ལྷང་ལྷང་དུ་གྲགས་འདུག
ཡིན་ནའང་བདེ་སྐྱིད་ཀྱི་འཚོ་བའི་ལམ་དུ་བགྲོད་ནས་མ་འགྱངས་
པའི་སྒྲུང་པ་ཚེ་རིང་དབང་འདུས་ལོ་བཅུའི་ཟིང་ཆའི་སྐབས་སུ་གེ་སར་རྒྱལ་
པོའི་སྒྲུང་པ་རེད་ཟེར་ནས་རྡུང་རྡེག་དྲག་པོ་བཏང་སྟེ་འཛིན་བཟུང་བྱས་
ཤིང་། ལོ་འཁོར་གཅིག་རིང་ལ་ངལ་རྩོལ་བསྒྱུར་བཀོད་བྱེད་དུ་བཅུག་པ་
མ་ཟད། ཁོང་གི་སྙིང་དང་འདྲ་བའི་སྒྲུང་ཞྭ་དོག་ཡོ་ཆས་དང་ལྷན་དུ་མེ་ལ་
བསྲེགས་ནས་རྨེག་མེད་བཟོས། འོན་ཀྱང་སྒྲུང་པ་ཚེ་རིང་དབང་འདུས་
ཀྱིས་གོ་སྐབས་བཙལ་ནས་སྒྲུང་བཤད་པའི་བར་མཚམས་རྩ་བ་ནས་ཆད་
མ་མྱོང་། ཏང་གི་སྐབས་བཅུ་གཅིག་པའི་ཀྲུང་ཨུ་ཚང་འཛོམས་གྲོས་ཚོགས་
ཐེངས་གསུམ་པའི་རྗེས་སུ། སྒྲུང་པ་ཚེ་རིང་དབང་འདུས་ལ་བཅིངས་འགྲོལ་
ཐེངས་གཉིས་པ་ཐོབ་སྟེ་སྒྲུང་བཤད་པའི་སྤོབས་པ་ཇེ་ཆེར་འཕེལ་ཞིང་།
སྙན་ཞིང་འཇེབས་པའི་སྒྲུང་གླུ་སླར་ཡང་མཐའ་ཡས་རྩྭ་ཐང་ཡོངས་སུ་ཁྱབ་
སྟེ། མཚན་སྙན་གྱི་དབྱར་རྔ་སྔར་ལས་ཇེ་གསལ་དང་ཇེ་ཆེར་གྱུར། །
3. སྒྲུང་པར་གྱུར་པའི་རྒྱུ་རྐྱེན་གཙོ་བོ་འགའ། །
གོང་དུ་བརྗོད་ཟིན་པའི་སྒྲུང་པའི་ལམ་དུ་བགྲོད་པའི་བརྒྱུད་རིམ་ལ་
བརྟག་ན། སྒྲུང་པ་ཚེ་རིང་དབང་འདུས་ནི་རྨི་ལམ་ངོ་མཚར་ཅན་ཞིག་ལ་
བརྟེན་ནས་ཕུལ་དུ་བྱུང་བའི་སྒྲུང་མཁན་ཞིག་ལ་གྱུར་པ་མངོན་གསལ་དུ་
མཚོན་གྱི་ཡོད་པ་འདིར་རྒྱལ་ཁབ་ཕྱི་ནང་གི་མཁས་པ་བགྲེས་གཞོན་མང་
པོས་བཞེད་པ་མི་མཚུངས་པ་སྣ་ཚོགས་ཤིག་བཟུང་ཡོད། འོན་ཏེ་གཙོ་བོ་
ཚན་རིག་དང་མཐུན་པའི་སྒོ་ནས་སྤྱི་སྡོམ་བྱེད་རྒྱུ་དེ་གལ་འགངས་ཤིན་ཏུ་ཆེ་
སྙམ། དེས་ན་གལ་པོ་ཆེ་ལ་ནན་ཏན་གྱི་དཔེ་བཞིན། གཤམ་དུ་བདག་གིས་
དངོས་གཙོའི་ལྟ་བ་འཛིན་ཁུལ་བྱས་ཏེ་ཅུང་ཙམ་སྨྲ་བར་བྱ་སྟེ།
1:34}



（1） སྒྲུང་པ་ཚེ་རིང་དབང་འདུས་ལོ་ན་ཆུང་བའི་དུས་ནས་བློ་རིག་
རྒོད་ཅིང་ཡིད་འཛིན་གྱི་ནུས་པ་གཞན་དང་མི་མཚུངས་པ་ཞིག་ཡོད་པར་
འདུག་ལ། ཁོ་བོ་སོགས་ལོ་འཁོར་ཉི་ཤུ་ལྷག་རིང་ལ་ཁོང་དང་མཉམ་དུ་
གླེང་མོལ་དང་བྱ་བ་སྒྲུབ་པའི་སྐབས་སུ་རྒྱུས་ལོན་བྱུང་གསལ་ལྟར་ན། ཁོང་
གིས་གེ་སར་རྒྱལ་པོའི་སྒྲུང་གང་བཤད་ན་ཐོགས་པ་མེད་ཅིང་གང་དྲིས་ཀྱང་
དེ་མ་ཐག་ལན་འདེབས་ཐུབ་པའི་བློ་རིག་ལྡན་པ་མ་ཟད། ད་དུང་ཁོང་རང་
ལོ་བརྒྱད་སོན་པའི་རྗེས་ཀྱི་ལོ་རྒྱུས་ཡོད་དོ་ཅོག་མགོ་མཇུག་ཆ་ཚང་ཞིང་མ་
ནོར་བར་བཤད་ཤེས་པའི་ཡིད་འཛིན་ཁྱད་པར་ཅན་ཞིག་འདུག ཁོང་ཉིད་
ང་ཚོའི་ལས་ཁུངས་སུ་སླེབས་པའི་སྐབས་སུ། ཡིག་འབྲུ་གཅིག་ཀྱང་མི་ཤེས་
ནའང་ལོ་འཁོར་གཉིས་ཡས་མས་ལ་སྦྱངས་པ་བྱས་ཏེ་བོད་ཡིག་གི་སྒྲུང་དང་
ཚགས་པར་དག་དལ་བུས་ཀློག་ཐུབ་ཅིང་སྒྲུང་གི་ཁ་བྱང་ཡང་འབྲི་ཤེས་པ་མ་
ཟད། རྒྱ་སྐད་ཀྱང་གང་འཚམ་ཤེས་ཏེ་ཕན་ཚུན་ལ་བརྡ་གསལ་པོ་སྤྲོད་ཐུབ་
པས་ཁོང་ནི་ངོ་མ་ལྷན་སྐྱེས་ཀྱི་ཡོན་ཏན་ལྡན་པའི་སྐྱེས་བུ་རིག་བཟང་ཞིག་
རེད་སྙམ་པའི་ཚོར་སྣང་བྱུང་ལ་འདི་ནི་ཁོང་གེ་སར་སྒྲུང་པར་འགྱུར་བའི་རྒྱུ་
རྐྱེན་གཙོ་བོ་ཞིག་ཡིན་པར་སེམས། །
（ 2 ） སྒྲུང་པ་ཚེ་རིང་དབང་འདུས་ལོ་ན་གཞོན་པའི་དུས་ནས་
དམངས་ཁྲོད་ཀྱི་གླུ་དང་། ལ་གཞས། ཤགས། འབྲས་དཀར། གཉེན་བཤད།
རྟ་བཤད། སྟོན་བཤད། གཏམ་རྒྱུད། གཏམ་དཔེ་སོགས་ལ་ཤིན་ཏུ་དགའ་
ཞིང་ཁ་ལྕེ་ཤིན་ཏུ་བདེ་བ་ཞིག་ཡིན། ཁོང་ཡུལ་གང་དུ་ཆས་ཀྱང་གླུ་གཞས་
སོགས་གཏོང་བ་དང་འབྲས་དཀར་གཏམ་རྒྱུད་དག་འཆད་པར་བྱེད་པ་ནི་
གོམས་སྲོལ་ཞིག་ཏུ་གྱུར་ཡོད་ལ། ཁྱད་པར་དུ་རྟ་རྒྱུག་དགའ་སྟོན་སོགས་ཀྱི་
ཁྲོད་དུ་མེད་དུ་མི་རུང་བ་ཞིག་ཡིན། ཁོས་བཤད་པའི་གཏམ་རྒྱུད་དང་བླངས་
440



པའི་གླུ་གཞས་སོགས་སྐྱེ་བོ་ཀུན་གྱིས་ཉན་འདོད་ཧ་ཅང་ཆེ་ཞིང་། བསྔགས་
བརྗོད་ཀྱི་མེ་ཏོག་དབང་མེད་དུ་ཐོར་བཞིན་ཡོད་པས་ཁོང་ཆུང་དུས་ནས་
དམངས་ཁྲོད་རིག་གནས་ཀྱི་བང་མཛོད་ཅིག་ཡིན་པ་མགྲིན་པ་གཟེངས་སུ་
བཏེགས་ནས་བརྗོད་ཆོག འདིར་ཁོང་ཆུང་དུས་ནས་སྒྲུང་པ་ཞིག་ཏུ་འགྱུར་
བར་བརྗོད་བྱེད་ཚིག་གི་ཐོག་ནས་རྨང་གཞི་བརྟན་པོ་བཏིང་འདུག །
(3）སྒྲུང་པ་ཚེ་རིང་དབང་འདུས་མཐོང་རྒྱ་ཆེ་ཞིང་ཤེས་རྒྱ་ཆེ་བའི་
གང་ཟག་ཁྱད་པར་ཅན་ཞིག་རེད། ཁོང་གི་མི་ཚེ་ཆེས་མང་ཤོས་ནི་ས་ཁུལ་
གཞན་དུ་འཁྱམས་ཏེ་སྤྲང་པོའི་འཚོ་བར་རོལ་ནས་དུས་འདས་ཤིང་། ཁོང་
རང་ཆུང་བའི་དུས་ནས་དབུས་གཙང་ཁམས་གསུམ་དུ་མ་སོང་བའི་གནས་
ཧ་ལམ་མེད་པ་མ་ཟད། རྒྱང་རིང་རྒྱ་གར་དང་བལ་པོ་སོགས་ཀྱི་ཡུལ་དུ་
ཡང་སླེབས་མྱོང་། ཁོང་གིས་གནས་མི་འདྲ་བའི་ཡུལ་ལྗོངས་ལྟ་ན་སྡུག་པ་སྣ་
ཚོགས་མཐོང་མྱོང་ལ། ཡུལ་སོ་སོའི་གོམས་སྲོལ་དང་ཆ་ལུགས་སྐད་རིགས་
ཀྱང་མི་མཚུངས་པ་གྲངས་མང་མཐོང་ཞིང་ཐོས་མྱོང་བས་ད་ཆ་མདོ་དབུས་
ཁམས་གསུམ་གྱི་ཡུལ་སྐད་ལ་ཐོགས་པ་ཅི་ཡང་མེད། ད་ལྟ་ཡང་ཡུལ་གང་
དུ་སླེབས་ན་ས་དེའི་སྒྲུང་པ་སྐད་གྲགས་ཅན་དང་དམངས་ཁྲོད་ཀྱི་གླུ་པ།
གཏམ་རྒྱུད་བཤད་མཁན་སོགས་མང་པོ་དང་འཛོམས་རྒྱུར་དགའ་ཞིང་། ཁོ་
ཚོ་དང་ལྷན་དུ་གེ་སར་སྒྲུང་དང་གླུ། གཏམ་རྒྱུད་དང་བཅས་པ་མང་པོ་ཕན་
ཚུན་བཤད་དེ་ཤེས་རྒྱ་ཆེ་རུ་གཏོང་གི་ཡོད་པ་དང་། ཡུལ་གང་དུ་སླེབས་
ཀྱང་གེ་སར་རྒྱལ་པོའི་ཤུལ་རྟེན་གྱི་རིགས་ལ་མཇལ་སྐོར་དང་རྒྱུས་ལོན་བྱེད་
པ་ནི་ཁོང་གི་རང་གཤིས་སུ་གྱུར་པ་ལྟ་བུ་བཅས་ཤེས་རྒྱུ་དང་མཐོང་རྒྱུ་ཇེ་
ཆེར་གྱུར་པ་ནི། ཕྱིས་སུ་གེ་སར་རྒྱལ་པོའི་སྒྲུང་པར་འགྱུར་བ་ལ་རིན་ཆེན་
ནོར་བུ་ལྟ་བུའི་ཐོག་མའི་དཔྱད་གཞི་མི་ཉུང་བ་གསོག་འཇོག་བྱུང་བར་སྣང་།
441



（4） སྒྲུང་པ་ཚེ་རིང་དབང་འདུས་ཉིད་ཀྱི་མི་ཚེའི་བརྒྱུད་རིམ་ནི་
དཀའ་བ་ཆེ་ཞིང་ཀྱག་ཀྱོག་མང་བ་ཞིག་ཡིན་པས་ཁོང་གིས་འཚོ་བའི་སླད་
དུ་གླིང་གེ་སར་རྒྱལ་པོའི་སྒྲུང་བཤད་པ་ཕུད། ད་དུང་ཕྱུགས་འཚོ་མྱོང་ལ།
ལྕགས་བཟོ་དང་དངུལ་བཟོ། ལྷམ་བཟོ། འཚེམ་བཟོ་བཅས་ཀྱང་བྱེད་མྱོང་
ཞིང་། དེ་མིན་ད་དུང་མ་ཎི་བརྐོ་བ་དང་ཡུལ་ཐབས་སྨན་བཅོས་ཀྱང་ཤེས་
ཤིང་བྱེད་མྱོང་བ་སོགས་ཆུང་དུས་ནས་ལས་རིགས་གང་སྦྱངས་ན་དེ་ཤེས་སླ་
བའི་བློ་རིག་བཀྲ་བ་ཞིག་ཡིན། ཁོང་གིས་ད་ལྟ་ཡང་རང་རེའི་ལས་ཁུངས་
སུ་ལས་ཞོར་དུ་གཞན་ལ་སྨན་སྟེར་བ་དང་རང་གི་གྱོན་ཆས་རང་གིས་བཟོ་
བ་སོགས་བྱེད་པ་རྒྱུན་དུ་མཐོང་ཐུབ། ལས་རིགས་འདི་དག་གཉེར་བར་གེ་
སར་སྒྲུང་ལ་ཐད་ཀར་གྱི་འབྲེལ་བ་མེད་སེམས་སྲིད་ཀྱང་། དེས་ཁོང་ཕྱིས་
སུ་གེ་སར་སྒྲུང་རྣམ་པ་སྣ་ཚོགས་གསར་རྩོམ་སྐབས་སུ་འཚོ་བ་རྒྱུས་ལོན་ཡོང་
རྒྱུར་རོགས་འདེགས་ཀྱི་ཕན་འབྲས་རྒྱ་ཆེན་པོ་ཐོན་ཡོད་པར་གདོན་མི་ཟའོ། །
（5） སྒྲུང་པ་ཚེ་རིང་དབང་འདུས་ཀྱི་ཕ་ཡུལ་དུ་གནའ་ནས་བཟུང་
གེ་སར་རྒྱལ་པོའི་སྒྲུང་ལ་སངས་རྒྱས་ཀྱི་གསུང་རབ་ཇི་བཞིན་མཆོད་བཀུར་
བགྱིད་པའི་སྲོལ་ཆགས་ཡོད། ཡུལ་དེའི་ལུགས་སྲོལ་ལྟར་ན། ལོ་རེའི་ཧོར་
ཟླ་དང་པོའི་ཚེས་བདུན་དང་ཧོར་ཟླ་བཞི་པའི་ཚེས་བཅོ་ལྔར་སྐྱེས་པ་ཐམས་
ཅད་ལྷན་དུ་འཛོམས་ཏེ་གེ་སར་རྒྱལ་པོ་དང་དཔའ་རྟུལ་སུམ་ཅུར་བསང་
མཆོད་དང་གསོལ་འདེབས་བྱེད་ཀྱི་ཡོད་ལ། ལྷག་པར་དུ་སྡེ་པ་དང་ཁྱིམ་
ཚང་བཅས་ལ་མི་རུང་བའི་བགེགས་རྐྱེན་དང་ཆག་སྒོ་དག་བྱུང་བའི་སྐབས་
སུ། གེ་སར་རྒྱལ་པོའི་སྒྲུང་བཤད་དེ་བགེགས་བར་ཆད་སེལ་བར་གསོལ་
འདེབས་བགྱིད་པའི་སྲོལ་ཡང་ཡོད། དེ་འདྲའི་འཚོ་བའི་ཁོར་ཡུག་ནང་ཚེ་
རིང་དབང་འདུས་ལ་བག་ཆགས་དང་ཤུགས་རྐྱེན་མི་ཐེབས་པ་ཅི་ལ་སྲིད།
442



དེ་བས་ཁོང་རང་ལོ་བཅུ་བཞིའི་སྟེང་ནས་བཟུང་ད་ལྟའི་བར་དུ་གེ་སར་རྒྱལ་
པོར་བསང་མཆོད་དང་མཆོད་མེ་སོགས་ཀྱི་མཆོད་སྤྲིན་རྒྱ་ཆེན་པོ་བྱེད་པ་
གོམས་སྲོལ་ཞིག་ཏུ་གྱུར་འདུག་ལ། ཁོང་གིས་ད་དུང་ང་ཚོར་ཡང་ང་ལ་གེ་
སར་རྒྱལ་པོ་མཆོག་ལ་མི་ཕྱེད་པའི་དད་པ་ཡོད་པས་གེ་སར་རིན་པོ་ཆེས་
ང་དབུལ་པོའི་བུ་ལ་མགོན་སྐྱབས་གནང་ཞིང་། སྒྲུང་མི་གཅིག་པ་མང་པོ་
བཤད་ཤེས་པར་བཅུག་ཅེས་གསུང་གི་ཡོད། ཁོང་གི་འགྱུར་མེད་ཀྱི་དད་
པའི་བསམ་བློ་དེར་བརྟག་ན་ཆོས་ལུགས་ཀྱི་སྟོབས་ཤུགས་དེས་ཁོང་རང་
སྒྲུང་པར་འགྱུར་བའི་བསམ་པ་བརྟན་པོ་ཞིག་འཛུགས་སུ་བཅུག་པ་གསལ་
པོ་ཤེས་ཐུབ་བོ། །
4. སྒྲུང་བཤད་ཀྱི་ཁྱད་ཆོས།
དེ་ཡང་སྤྱིར་གླིང་གེ་སར་རྒྱལ་པོའི་སྒྲུང་པའི་ཁྲོད་དུ་བསླབ་སྒྲུང་དང་
ཐོས་སྒྲུང་། གཏེར་སྒྲུང་། པྲ་སྒྲུང་། བབས་སྒྲུང་བཅས་པ་རིགས་མི་འདྲ་བ་
མང་པོ་མཆིས་པ་ལས་སོ་སོར་བཤད་སྟངས་དང་འཁྲབ་སྟངས་ལེན་སྟངས་
ཀྱང་མི་འདྲ་བ་རེ་ཡོད། སྒྲུང་པ་ཚེ་རིང་དབང་འདུས་ལ་ཆ་མཚོན་ན།
བབས་སྒྲུང་གི་ཁོངས་སུ་གཏོགས་པའི་སྒྲུང་པའི་རིགས་ཡིན། ཡིན་ནའང་
ཁོང་རང་ལ་སྒྲུང་བཤད་ཀྱི་ཁྱད་ཆོས་སྒྲུང་པ་གཞན་དང་མི་མཚུངས་པ་བཞི་
ཡོད་པ་སྟེ། །
(1） སྒྲུང་པ་ཚེ་རིང་དབང་འདུས་ཀྱིས་ཐེངས་རེར་གེ་སར་སྒྲུང་མ་
བཤད་པའི་སྔོན་ལ་གེ་སར་རྒྱལ་པོ་མཆོག་དང་གླིང་གི་དཔའ་རྟུལ་སུམ་ཅུ་
རྣམས་ལ་བསང་མཆོད་དང༌། གསེར་སྐྱེམས། ཇ་ཕུད་སོགས་ཀྱི་མཆོད་
བཀུར་བླ་ན་མ་མཆིས་པ་བྱས་རྗེས། རྡོ་རྗེ་སྐྱིལ་ཀྲུང་དུ་བཞུགས་ཏེ་སྤྱན་
གཉིས་བཙུམ་ཞིང་ཕྱག་ཟུང་སྙིང་ཁར་སྦྱར་ནས་གསོལ་བ་ཕུར་ཚུགས་སུ་
443



འདེབས་པ་བཅས་ཀྱི་ཆོ་ག་ཡོངས་སུ་རྫོགས་པའི་མཐར། སྒྲུང་བཤད་ཀྱི་འགོ་
རྩོམ་པར་བྱེད་ལ། ད་དུང་སྒྲུང་ཁག་མི་འདྲ་བ་རེ་རེ་བཤད་ནས་མཇུག་གྲུབ་
རྗེས། སྔར་བཞིན་མཆོད་པ་སྣ་ཚོགས་བཤམས་ཏེ་བཀྲ་ཤིས་ཕུན་སུམ་ཚོགས་
པའི་སྨོན་ལམ་འདེབས་པའི་སྲོལ་གོམས་ཡོད། སྒྲུང་པ་ཚེ་རིང་དབང་འདུས་
ལགས་ང་ཚོའི་ལས་ཁུངས་སུ་སླེབས་ནས་ལོ་འཁོར་ཉི་ཤུ་ལྷག་རིང་དུ་གེ་སར་
སྒྲུང་རིང་ཐུང་མི་འདྲ་བ་བཅུ་གསུམ་བཤད་པ་ཐམས་ཅད་མ་བཤད་གོང་ལ་
མཆོད་པ་དང་བཤད་པ་གྲུབ་རྗེས་སྨོན་ལམ་འདེབས་པ་སོགས་ཀྱི་ཆོ་ག་སྒྲུབ་
པའི་རྒྱུན་ཆད་མ་མྱོང་། ཁོང་གིས་བཤད་པ་ལྟར་ན་གེ་སར་རྒྱལ་པོ་མཆོག་
ལ་བློ་བསམ་ཟློག་མེད་ཀྱིས་མཆོད་བཀུར་མ་བྱས་ན་སྒྲུང་བཤད་ཀྱི་བར་ཆད་
སེལ་མི་ཐུབ་ཟེར། །
(2） སྒྲུང་པ་ཚེ་རིང་དབང་འདུས་ལ་སྔོན་ཆད་སྒྲུང་བཤད་ཀྱི་ཡོ་ཆས་
མདའ་མདུང་གྲི་གསུམ་དང༌། སྒྲུང་ཞྭ། གེ་སར་རྒྱལ་པོའི་ཐང་ག་དང་དཔའ་
རྟུལ་སུམ་ཅུའི་ཐང་ག་སོགས་ཡོད། ཁོང་རང་གིས་བཤད་པ་ལྟར་ན། སྒྲུང་
བཤད་པའི་སྐབས་སུ། སྒྲུང་གི་མི་སྣའི་འགྱུར་བ་ལྟར་མདའ་མདུང་གྲི་གསུམ་
གྱི་ཡོ་ཆས་བཀོལ་ནས་བཤད་ཚེ། གཅིག་ནས་སྒྲུང་བཤད་པར་སྤྲོ་བ་ལྡན་པ་
དང་། གཉིས་ནས་རྒྱ་ཆེ་བའི་ཉན་མཁན་རྣམས་ཀྱི་བློ་མིག་འགུག་ཐུབ་པའི་
ནུས་པ་ཡོད་ཟེར། ད་ལྟ་ཡང་ཁོང་རང་སྒྲུང་བཤད་ཀྱི་སྤྲོ་བ་རབ་ཏུ་རྒྱས་པའི་
དུས་སུ་སྒྲུང་གི་མི་སྣའི་གླུ་ཚིག་གི་འགྱུར་བ་ལྟར་གདོང་ལས་དགའ་སྐྱོ་གཉིས་
ལྡན་གྱི་འགྱུར་ལྡོག་མཐོང་ཐུབ་པ་མ་ཟད། རྐང་པས་བྲོ་འཁྲབ་པ་དང་ལག་
པས་ཕྱག་རྒྱ་སྣ་ཚོགས་སྟོན་པའི་ཁྱད་ཆོས་ལྡན། ཁོང་གི་རྐང་ལག་གི་འགུལ་
སྟངས་དེ་ཡང་མིག་ལ་མཛེས་ཤིང་རིམ་པ་ལྡན་པ་ཞིག་ཡོད།
（3） སྒྲུང་པ་ཚེ་རིང་དབང་འདུས་ཀྱིས་དུས་རྒྱུན་སྒྲུང་བཤད་པའི་
14



སྐབས་སུ། རྒྱུན་ལྡན་གྱི་མི་དེ་དང་མི་མཚུངས་པར་རིག་པ་ཚད་མཐོན་པོས་
བསྒྲིམས་ཏེ། མིག་ཟུང་གཡོ་བ་མེད་པར་མང་ཚོགས་ལ་ལྟ་བ་དང་། མཚམས་
མཚམས་སུ་མིག་ཟུར་གྱིས་ལག་ཟུང་གི་ཕྱག་རྒྱུར་ལྟ་བཞིན་འདུག དུས་
དེར་བཤད་པའི་སྒྲུང་ནི་ཆུ་བཞུར་བ་ལྟར་ངག་སྒོ་ཡངས་ཤིང་། སྨྲ་སྒོ་དག་
ལ་མྱུར། གལ་སྲིད་སྒྲུང་བཤད་ཀྱི་མཚམས་འཇོག་དགོས་བྱུང་ན་གཞན་
གྱིས་དག་ཅིང་མ་བཀག་ན་རང་ཤུགས་སུ་མཚམས་མི་འཇོག་ གལ་སྲིད་
མཚམས་བཞག་པ་ཡང་རིང་བ་ཟླ་འགའ་དང་ཐུང་བ་ཉིན་འགའ་འགྱངས་
ཀྱང་སྔ་གཞུག་གི་མཚམས་མ་བརྗེད་པར་བདེ་བླག་ངང་བཤད་ཐུབ་ལ་བར་
མཚམས་མཐུད་པའི་སྐབས་སུ་བསམ་བློ་ཏིལ་ཙམ་ཡང་གཏོང་མི་དགོས་
པར་བཤད་ཀྱིན་འདུག དེ་མིན་ཉི་མ་ནམ་བཤད་ན་ཡུལ་དང་དུས་ཚོད་ཀྱི་
ཁྱད་པར་སྤུ་ཙམ་ཡང་མེད་པ་འདི་ནི་བབས་སྒྲུང་རིགས་ཀྱི་ཁྱད་ཆོས་གཙོ་
བོ་ཞིག་ཡིན་ལ་ཁོང་རང་གི་སྒྲུང་བཤད་ཀྱི་ཁྱད་ཆོས་ཀྱང་ཡིན།
(4） སྒྲུང་པ་ཚེ་རིང་དབང་འདུས་ལ་སྒྲུང་བཤད་ཀྱི་ངག་རྟ་ཕུན་
སུམ་ཚོགས་པ་ཞིག་ཡོད། ཁོང་གིས་བཤད་པའི་སྒྲུང་ཁག་སོ་སོ་ལས་ཧོར་
གླིང་མོན་འཇང་སོགས་ཀྱི་མི་སྣ་གཙོ་བོ་རྣམས་ལ་གླུ་རྟ་མི་འདྲ་བ་རེ་ཡོད་པ་
མ་ཟད། གླིང་གེ་སར་རྒྱལ་པོ་ཁོ་ནར་མཚོན་ནའང་། ཁོང་གིས་ཕྱོགས་བཞིའི་
དགྲ་བཞི་བཏུལ་ཏེ་རྫོང་ཆེན་བཅོ་བརྒྱད་ཆམ་ལ་ཕབ་པའི་སྐབས་སུ་གླུ་རྟ་
མི་གཅིག་པ་རེ་མཆིས་པ་དཔེར་ན། བདུད་ཀླུ་བཙན་འདུལ་བའི་སྐབས་སུ་
ངག་རྟ་མུན་པ་གསལ་བའི་དཀར་མོ་དྲུག་འགྱུར་དང་། ཧོར་བདུད་གུར་
དཀར་འདུལ་བའི་སྐབས་སུ་ངག་རྟ་ཁུ་བྱུག་རྒྱང་སྒྲོག་ལྟ་བུ། འཇང་ས་དམ་
རྒྱལ་པོ་འདུལ་བའི་སྐབས་སུ་ངག་རྟ་ལྷ་ངག་ལྡེམ་དྲུག་ལྟ་བུ་བཅས་སོ། །སྒྲུང་
པ་ཚེ་རིང་དབང་འདུས་ཀྱིས་བླངས་པའི་གླུ་རྟ་དང་ད་ལྟ་དཔར་སྐྲུན་ཟིན་
445



པའི་སྒྲུང་དཔེའི་གླུ་རྟ་གཉིས་བར་གྱི་མི་མཐུན་པའི་ཁྱད་ཆོས་གསུམ་ཡོད་པ་
ལས་གཅིག་ནི་གེ་སར་དང་དཔའ་རྟུལ་རྣམས་ཀྱི་གླུ་རྟའི་མིང་འདོགས་ཚུལ་
མི་མཚུངས་པ་དང་། གཉིས་ནི་བླངས་པའི་ངག་རྟའི་དབྱངས་མི་མཚུངས་
པ། གསུམ་ནི་མི་སྣའི་ཀླུ་རྟའི་མང་ཉུང་མི་མཚུངས་པ་བཅས་ཡིན།
གཞན་ཡང་སྒྲུང་པ་ཚེ་རིང་དབང་འདུས་ཀྱིས་བཤད་པའི་སྒྲུང་ལ་རྒྱས་
འབྲིང་བསྡུས་གསུམ་ཡོད་པ། དེ་ཡང་ཉན་མཁན་གྱི་རེ་འདུན་དང་དུས་
ཚོད་ཀྱི་ཆ་རྐྱེན་ལ་གཞིགས་ཏེ་རྒྱས་པ་འདོད་ན་རྒྱས་བཤད་དང་བསྡུས་པ་
འདོད་ན་བསྡུས་བཤད་ཆོག་པ་སྟེ། ད་ལྟ་ཁོང་གིས་བཤད་ཟིན་པའི་སྒྲུང་
དཔེ་བཅུ་གསུམ་ལས《གནམ་ཐེའུ་གཏེར་རྫོང》ལ་མཚོན་ན་རྒྱས་བཤད་བྱས་
པ་ཡིན། སྒྲུང་འདིར་ཡིག་འབྲུ་འབུམ་ལྔ་ལྷག་ཡོད་ལ། སྒྲ་ཐག་བརྒྱ་དང་ཉི་
ཤུ་ལྷག་ཡོད་པ་དང་། 《བཀྲ་ཤིས་སྨོན་ལམ་ལྔ》ལ་མཚོན་ན་འབྲིང་བཤད་
བྱས་ཡོད་ལ། དེར་སྒྲ་ཐག་སུམ་ཅུ་སོ་གསུམ་དང་ཡིག་འབྲི་ཁྲི་བཅུ་ལྷག་
མཆིས། ཁོང་གིས་བཤད་པ་ལྟར་ན་རྟ་རྒྱུག་དགའ་སྟོན་ཚོགས་འདུའི་སྟེང་
དུ་བཤད་པའི་སྒྲུང་ཐམས་ཅད་བསྡུས་བཤད་ཡིན་ཟེར། །
5. ཐུང་མོང་མ་ཡིན་པའི་ཁྱད་ཆོས་འགའ། །
(1） སྒྲུང་མཁན་ཚེ་རིང་དབང་འདུས་ནི་བབས་སྒྲུང་གི་རིགས་ལ་
གཏོགས་པའི་སྒྲུང་པ་ཕུལ་དུ་བྱུང་བ་ཞིག་ཡིན། བབས་སྒྲུང་ལ་གཏོགས་པའི་
སྒྲུང་མཁན་ནི་སྒྲུང་པ་ཁྲི་སྟོང་མང་པོའི་ནང་ནས་ཅུང་དཀོན་པའི་གྲོས་ཡིན་
ལ། བཤད་པའི་སྒྲུང་ནི་སྒྲུང་མཁན་མི་མཚུངས་པ་བསླབ་སྒྲུང་དང་ཐོས་
སྒྲུང༌། པྲ་སྒྲུང་ལས་ལྡབ་ཁ་ཤས་ཀྱིས་མང་བ་ཡོད་པ་དཔེར་ན། སྒྲུང་མཁན་
ཚེ་རིང་དབང་འདུས་ཀྱིས་ཡི་གེ་མི་ཤེས་ཀྱང་སྒྲུང་སྣ་མི་གཅིག་པ་བརྒྱ་དང་
ཉི་ཤུ་ལྷག་བཤད་ཤེས་པ་ལྟ་བུ་ཡིན། ཁོང་གིས་ང་ཚོར་རྒྱུན་པར་བཤད་རྒྱུར།
446



ང་རང་མ་ཤི་ན་གེ་སར་སྒྲུང་བཤད་དེ་རྫོགས་མཐའ་མེད་ཟེར་བ་ལྟར་ད་ལྟ་
མདོ་དབུས་ཁམས་གསུམ་ན་ཡོད་པའི་སྒྲུང་མཁན་གྲགས་ཅན་ཇི་སྙེད་ཡོད་
པའི་ནང་ཚེ་རིང་ དབང་འདུས་ཀྱིས་བཤད་པའི་སྒྲུང་གྲངས་ནི་ཞྭ་མོའི་ཏོག་
བཞིན་རྩེར་སོན་ཡོད་པ་བསྙོན་དུ་མེད། །
（2） སྒྲུང་པ་ཚེ་རིང་དབང་འདུས་ནི་ལོ་ཆུང་བྱིས་པའི་དུས་ནས་ཕ་
མ་མིང་སྲིང་མེད་པའི་དྭ་ཕྲུག་ཏུ་གྱུར་ཏེ་བརྟན་ཆགས་ཀྱི་བཞུགས་གནས་
ཤིག་མེད་པར་བརྟེན་དབུས་གཙང་ཁམས་གསུམ་གྱི་རི་ཀླུང་ཁྲི་འབུམ་མང་
པོ་དང་། མཐའ་ཡས་རྩྭ་ཐང་གྲངས་མང་། ཚང་ཚིང་ནགས་ཀློང་མང་པོ་
བཅས་ལ་འཁྱམས་ནས་སྤྲང་པོའི་འཚོ་བ་རོལ་བ་ཞིག་ཡིན་པས། ཁོང་ཡུལ་
གང་དུ་ཆས་ཀྱང་གེ་སར་རྒྱལ་པོའི་སྒྲུང་ལ་བརྟེན་ནས་ཟས་སློང་བ་ནི་ཐབས་
ཤེས་འབའ་ཞིག་ཡིན། གལ་ཏེ་ཚེ་རིང་དབང་འདུས་ལ་ཆུང་བའི་དུས་ནས་
ཁྱིམ་ཚང་གི་འཚོ་བའི་ཆ་རྐྱེན་ཕུན་སུམ་ཚོགས་པའི་ཁར་སྤྱི་ཚོགས་ཀྱི་གོ་
གནས་དང་། དཔལ་འབྱོར་གྱི་རྒྱབ་རྟེན་ཕྱུག་པོ་ཞིག་ཡོད་ཕྱིན། ད་ལྟའི་
སྒྲུང་པ་སྐད་གྲགས་ཅན་ཞིག་ཏུ་འགྱུར་བའང་མི་སྲིད་པས་ཆུང་དུས་ནས་
ཡུལ་གྱུར་ལྟོ་སློང་གི་སྤྲང་པོའི་འཚོ་བ་རོལ་བ་དེ་ཡང་ཁོང་དང་བབས་སྒྲུང་
ལ་གཏོགས་པའི་སྒྲུང་པ་ཚོའི་ཐུན་མོང་མ་ཡིན་པའི་ཁྱད་ཆོས་ཡིན་སྙམ།
（3） སྒྲུང་པ་ཚེ་རིང་དབང་འདུས་ཀྱི་ཟས་རིགས་ཀྱི་ཡི་ག་སྐྱེ་བོ་
ཕལ་པ་དང་གཏན་ནས་མི་མཚུངས། སྤྱིར་ན་སྐྱེ་བོ་ཕལ་པ་སུ་ཡིན་ཡང་
ཉིན་གཅིག་ལ་ཟ་མ་ཐུན་གསུམ་ཟ་བ་ནི་རྒྱུན་སྲོལ་ཡིན་ནའང་། ངོ་མཚར་
བ་ཞིག་ལ། ཚེ་རིང་དབང་འདུས་ནི། ཉིན་གཅིག་ལ་ཟས་ཐུན་གཅིག་མ་
གཏོགས་ཟ་མི་དགོས་ལ། དེ་ཡང་ཕལ་ཆེར་དགོང་མོའི་ཆུ་ཚོད་བཅུ་གཅིག་
ཡས་མས་སྐབས་སུ་མ་གཏོགས་མི་ཟ། ཁོང་གིས་བཤད་པ་ལྟར་ན། ཁོས་
447



ཉིན་གང་ལ་ཟས་ཁམ་གང་མ་ཟས་ཀྱང་ཟ་འདོད་ཀྱི་ཡི་ག་མི་སྐྱེ་ཟེར། སྤྱིར་
འཇུ་སྟོབས་ཞན་པའི་ནད་སོགས་ཀྱིས་ཉིན་ཤས་དེ་འདྲ་ཡོང་བ་སྲིད་ཀྱང་ཚེ་
རིང་དབང་འདུས་ནི་རྒྱུན་དུ་དེ་ལྟར་ཡིན།
（4）ཚེ་རིང་དབང་འདུས་ཀྱི་ངག་ལ་རྒྱུན་པར་གེ་སར་རྒྱལ་པོའི་
སྒྲུང་གླུ་ལེན་པ་རྒྱུན་མི་ཆད། ཁོང་རང་གོང་དུ་བསྡད་ཀྱང་རུང་། གང་དུ་
ཆས་ཀྱང་རུང་ངག་ལས་རྒྱུན་པར་གླུ་རྟ་སྣ་ཚོགས་ཀྱི་དབྱངས་གྱེར་བའི་སྲོལ་
ཞིག་གོམས་ཡོད་ཅིང་། ཁོས་རྒྱུན་པར་གེ་སར་སྒྲུང་དཔེ་སོ་སོའི་ལོ་རྒྱུས་
དང་མི་སྣའི་ལོ་རྒྱུས་ཀྱང་འཆད་པར་ཤིན་ཏུ་སྤྲོ་ལ། འཆད་པ་ཡང་གོ་རིམ་
ལྡན་ཞིང་ཉན་འདོད་ཆེ་བ་ཞིག་ལགས། གཞན་ཡང་འདོད་ཆུང་ཆོག་ཤེས་
དང༌། དཀའ་སྤྱད་སྡུག་རུས་ཀྱི་བློ་སྟོབས་ལྡན་པའི་སྐྱེ་བོ་བསྔགས་པར་འོས་
པ་ཞིག་ཡིན། ཁོང་ཉིད་འཚོ་བའི་ཁོར་ཡུག་ག་འདྲ་ཡིན་ཡང་སྡུག་རུས་ཀྱིས་
བྱ་བ་སྒྲུབ་པ་ལས་ཚིམ་མེད་འདོད་བརྐན་གྱི་རྣམ་འགྱུར་ནམ་ཡང་མི་སྟོན།
སྤྱིར་བཏང་དུ་མི་ཚེ་ཕལ་ཆེར་ཡུལ་ལུང་དབེན་ཞིང་འབྲོག་ས་ཁོ་ནར་ཟད་
པའི་རྒན་པོ་ཞིག་གྲོང་ཁྱེར་དུ་ཡོང་ནས་འཚོ་བ་རོལ་དགོས་པ་དེ་ལས་སླ་མོ་
མིན་ནའང་ཁོང་གྲོང་ཁྱེར་དུ་བཞུགས་པར་གང་མགྱོགས་ཀྱིས་གོམས་པ་མ་
ཟད། གྲོང་ཁྱེར་གྱི་ཟས་རིགས་ཀྱང་ཕལ་ཆེར་གོམས་ཡོད།
6. མཇུག་བསྡུ་བའི་གཏམ།
ཉེ་བའི་ལོ་ཉི་ཤུ་ནང་ལ་ཏང་དང་རྒྱལ་ཁབ་ཀྱིས་གེ་སར་སྒྲུང་གི་བྱ་
བར་སྔར་ལས་མཐོང་ཆེན་གནང་སྟེ། རྒྱལ་ཁབ་ཀྱི་ལོ་ལྔའི་འཆར་གཞི་ཨང་
དྲུག་པ་ནས་བཅུ་པའི་གནད་ཆེ་བའི་ཚན་རིག་ཞིབ་འཇུག་གི་རྣམ་གྲངས་སུ་
བཞག་ནས་གཙིགས་འཛིན་གནང་ཞིང་། རྒྱ་ཆེ་བའི་དམངས་ཁྲོད་ཀྱི་སྒྲུང་
པ་རྣམས་ཀྱི་ཕུལ་བྱུང་ཡོན་ཏན་ལ་ཡང་བརྩི་བཀུར་རྒྱ་ཆེན་པོ་གནང་བས།
148



ང་ཚོའི་ཞིང་ཆེན་གྱི་སྒྲུང་པ་ཚེ་རིང་དབང་འདུས་ལ་མཚོན་ན། སྤྱི་ཚོགས་ཀྱི་
གོ་གནས་དང་དཔལ་འབྱོར་གྱི་ཐོབ་ཆ་སོགས་ལ་གཟིགས་སྐྱོང་གང་ལེགས་
ཐོབ་པ་མ་ཟད། ད་དུང་ཆེད་ལས་མི་སྣ་དང་གྲོན་དངུལ་ཆེད་དུ་བཀོད་སྒྲིག་
བྱས་ཏེ། ཁོང་གིས་བཤད་པའི་སྒྲུང་དག་མྱུར་སྐྱོབ་དང་ཞིབ་འཇུག་བྱེད་
བཞིན་པའི་སྒང་ཡིན།
སླད་ཕྱིན་ཡང་ང་ཚོའི་ཞིང་ཆེན་ལ་མཚོན་ན། མུ་མཐུད་དུ་གེ་སར་
རྒྱལ་པོའི་སྒྲུང་དག་སྒྲིག་དང་། ཡིག་སྒྱུར། ཞིབ་འཇུག དཔར་སྐྲུན་བཅས་
ཀྱི་བྱ་བ་དམ་འཛིན་བྱས་ཏེ། དམངས་ཁྲོད་ཀྱི་སྒྲུང་པ་རྣམས་ལ་བརྟག་
དཔྱོད་ཞིབ་འཇུག་བྱེད་པ་དང་། ལྷག་པར་དུ་སྒྲུང་པ་ཚེ་རིང་དབང་འདུས་
ཀྱིས་བཤད་པའི་སྒྲུང་སྒྲ་ཕབ་དང་། དག་སྒྲིག དཔར་སྐྲུན་སོགས་ཀྱི་བྱ་བའི་
གོམ་སྟབས་སྔར་ལས་ཇེ་མྱུར་དུ་གཏོང་རྒྱུ་དང༌། གཞན་ཡང་བབས་སྒྲུང་
གི་རིགས་ལ་གཏོགས་པའི་སྒྲུང་མཁན་གྱི་གསང་བ་ལྐོག་གྱུར་གྱི་གནས་དང་།
གསར་རྩོམ་གནང་བའི་ཉམས་མྱོང་། མི་རིགས་དམངས་ཁྲོད་ཀྱི་རྩོམ་རིག་
དར་རྒྱས་སུ་བཏང་བའི་རླབས་ཆེན་གྱི་ཕྱག་རྗེས་རྣམས་འཁྲུལ་མེད་ཀྱིས་
སྤྱི་སྡོམ་བྱས་ཏེ། རྨི་ལམ་ངོ་མཚར་ཅན་ལ་བརྟེན་ནས་སྒྲུང་པར་གྱུར་པའི་
གསང་རྒྱུ་འདིར་ཚན་རིག་དང་མཐུན་པའི་སྒོ་ནས་དཔྱད་པ་གསལ་ཞིང་
དག་པ་ཞིག་བྱ་རྒྱུ་ནི་གལ་འགངས་ཤིན་ཏུ་ཆེ་བ་ཞིག་ཡིན་ལ། ངེད་ཅག་
གེ་སར་སྒྲུང་གི་བྱ་བ་སྒྲུབ་མཁན་རྣམས་ཀྱི་ཕྲག་པར་བབ་པའི་འདོར་ཐབས་
མེད་པའི་ལས་འགན་གཟི་བརྗིད་ཅན་ཞིག་ཡིན་པ་གོར་མ་ཆག །
གོང་དུ་ཁོ་བོས་སྒྲུང་པ་ཚེ་རིང་དབང་འདུས་ལགས་སྒྲུང་པའི་ལམ་དུ་
ཇི་ལྟར་བགྲོད་པའི་ལོ་རྒྱུས་སོགས་རགས་ཙམ་གླེང་བ་འདི་ནི་ཁོང་དང་ཁོ་
བོ་ལྷན་དུ་ཡུན་རིང་འགྲོགས་པའི་ཤེས་རྟོགས་ཙམ་དཔྱད་གཞིའི་ཡིག་ཆའི་
449



ཚུལ་དུ་མཁས་པ་རྣམས་ཀྱི་མདུན་དུ་ཕུལ་བ་ཙམ་ཡིན་པས་མི་འོས་པ་དང་
གོལ་བ་སོགས་ཀྱང་ཡོད་སྲིད་ན་རྣམ་དཔྱོད་ཀྱི་བློ་གྲོས་མཁའ་ལྟར་ཡངས་པ་
རྣམས་ཀྱིས་ལྷག་བསམ་དྲི་མེད་ཀྱི་དགོངས་འཆར་དོགས་མེད་ཀྱིས་གནང་
བར་ཐུགས་རྗེ་ཆེ་ཞུ།
ཚེ་རིང་དབང་འདུས་ཀྱིས་སྤྲད་པའི་ཁོང་རང་གི་ཤོད་ཐུབ་པའི་གེ་
སར་སྒྲུང་གི་དཀར་ཆག
1. 《ལྷ་གླིང་གབ་ཙེ་དགུ་སྐར》2.《འགོག་གླིང་གཡུལ་འགྱེད》3.《རྟ་
རྒྱུགས་རྒྱལ་འཇོག》 4.《ཨ་སྟག་ལྷ་མོ》 5.《བདུད་འདུལ》 6.《ཧོར་གླིང་
གཡུལ་འགྱེད》 7《འཇང་གླིང་གཡུལ་འགྱེད》8.《མོན་གླིང་གཡུལ་འགྱེད》
9.《ཤན་འདན་ནང་འཁྲུགས》10.《སྟག་གཟིག་ནོར་འགྱེད》11.《རྟ་དམར་
ནོར་རྫོང》12.《སོག་སྟོད་རྟ་རྫོང》13.《ཕྱི་སོག་རྟ་རྫོང》14.《བྱེ་རིའི་བྱུར་
རྫོང》I5.རྒྱ་ནག་ཇ་ལྗོང》 16,《རྒྱ་ནག་ཁྲིམས་རྫོང》17.《རྒྱ་ནག་མཛོ་
རྫོང》18.《ཚ་བའི་མདའ་རྫོང》19.《འདན་མ་མདའ་རྫོང》20.《སྒ་སྡེ་ཁྲི་
རྫོང》21.《རྒྱུ་ཚའི་ཤེལ་རྫོང》22.《བལ་པོའི་ལུག་རྫོང》23.《ཁྲུང་ཆེན་སྒྲོ་
རྫོང》24.《མེ་གླིང་གཡུལ་འགྱེད》25.《གླང་རུ》 26.《གི་གུ་ཁྱི་རྫོང》27.《ཨ་
བསེ་ར་རྫོང》 28.《ཨོ་ལོའི་གཏེར་རྫོང》29.《གྲུ་གུ་གོ་རྫོང》 30.《གྲུ་གུ་མུ་
ཏིག་ལྗོང》31.《ཨ་གྲགས་གཟི་རྫོང》32.《གནམ་ཐེའུ་གཏེར་རྫོང》33.《ཤང་
ཞུང་མུ་ཏིག་རྫོང》 34.《སྨུག་གུ་དྲེལ་རྫོང》 35.《རོང་པའི་འབྲས་ལྗོང》
36.《མི་ནུབ་དར་རྫོང》37.《ཐོག་གླིང་གཡུལ་འགྱེད》38.《ཁྲོ་ཐུང་ཟངས་
རྫོང》39.《གུང་པའི་གཟི་རྫོང》40.《ལི་ཁྲི་རྟ་རྫོང》41.《སྲིན་པོའི་ཤ་རྫོང》
42.《ཕྱི་གླིང་གཡུལ་འགྱེད》 43.《མེ་རི་ཐོག་རྫོང》44.《སོ་རོའི་འཕུར་རྫས་
རྫོང》45.《ཕྱི་གླིང་ཞགས་རྫོང》46.《ཉི་འབུམ་གསེར་རྫོང》47.《སེང་སྟག་གི་
}
150



རྫོང》48.《རྟ་ཁྲི་རྫོང》49.《གཡུ་ཐོག་གཏེར་རྫོང》 50.《ཁྱུང་ཁྲིའི་འབྲི་རྫོང》
51《གེ་སར་ཆོས་རྫོང》 52.《འཇང་ཕྲུག་ཐོག་རྫོང》 53.《ཙ་རི་སྨན་རྫོང》
54.《གངས་རི་ཆོས་རྫོང》 55.《དར་འཕེན་ཁྲབ་རྫོང》56.《རྒྱ་ཚའི་གོ་རྫོང》
57《མེ་གཡང་དྲག་ཆས་རྫོང》 58.《རྒྱ་གར་སྨན་རྫོང》 59《དགྲ་ལྷ་ཁྲབ་
རྫོང》60.《འདན་མའི་ནས་རྫོང》61.《འཇང་གི་མཐིང་རྫོང》 62.《ཁྱུང་ཆེན་
གཟི་རྫོང》63.《མི་ཉག་གོ་རྫོང》 64.《མི་ཉག་རྟ་རྫོང》 65.《ཟི་ལིང་དངུལ་
རྫོང》 66.《ཚ་དམར་ཙན་དན་ལྗོང》 67.《གངས་རིའི་ཆུ་རྫོང》 68.《ཤར་
ཁྲི་ནག་པོའི་ཇ་ལྗོང》 69.《ཁྲོ་ཐུང་ལྕགས་རྫོང》 70.《རོང་ཚའི་གོ་རྫོང》
71.《སྟག་གཟིག་ནོར་རྫོང》 72.《ཐོག་རིའི་མེ་རྫོང》 73.《ལྷོ་རི་རྒྱལ་པོའི་
ཁྱབ་ལྗོང》74.《སེང་ཁྲི་སྟག་རྫོང》 75.《ནེ་ལོ་མུ་ཏིག་རྫོང》76.《མེ་འབར་
སྟག་རྫོང》77.《སྟག་སེར་གྲོ་རྫོང》 78.《འབུམ་ཕྲུག་ཆང་རྫོང》79.《ཕྱི་ལོའི་
དྲེལ་རྫོང》80.《ཨ་བསེ་འབྲི་རྫོང》81.《རྒྱ་ཁྲིའི་མདའ་རྫོང》82.《གངས་རི་
དར་རྫོང》83.《རྒྱ་གར་མུ་ཏིག་རྫོང》 84.《སྒ་སྡེ་ཤེས་རབ་རྫོང》85.《སེང་
སྟག་དུང་དཀར་རྫོང》86.《གུང་པའི་ཁྱུང་རྫོང》86.《ཨ་སྟག་ཤ་རྫོང》
88.《རི་ནུབ》89.《མེ་ཁྲི་སྲིན་པོའི་ཞགས་རྫོང》 90.《བྱང་སྲིན་མོའི་གཡུ་
རྫོང》 91.《འཛམ་གླིང་གཏེར་བརྒྱད་བགོ་བཤའི་སྐོར》92.《བལ་པོའི་ཀླུ་རྫོང》
93.《སྟག་རིའི་དུང་དཀར་རྫོང》94.《ཧ་རིའི་གསེར་རྫོང》95.《བྷེ་ཧ་རའི་ལུག་
རྫོང》96.《ཁྱུང་ཆེན་གསེར་རྫོང》 97.《རྒྱུ་ཚའི་དངུལ་རྫོང》98.《རོང་ཚའི་ཇ་
རྫོང》99.《བོང་བུ་ཙན་དན་རྫོང》 100.《ནེ་ལོའི་ཁྲབ་རྫོང》101.《མི་ཉག་ཆོས་
རྫོང》 102.《རྒྱ་གར་གསེར་བུམ་རྫོང》103.《གཡུ་འབྲུག་ནས་རྫོང》104.《ཤང་
ཞུང་སྨན་རྫོང》 105.《བལ་པོའི་འབྲས་ལྗོང》106.《ཙ་རིའི་སྨྱུག་སྡོང》
107.《བསེ་ཁ་སེར་ར་རྫོང》 108.《སོག་ཧ་རའི་རྟ་རྫོང》109.《རྟ་དམར་ཤེལ་
51



རྫོང》 110.《སྒ་སྟོད་གསེར་ལྗོང》 111.《པོ་རུའི་གཟི་རྫོང》112.《སྨར་ཁམས་
བྱུར་རྫོང》113.《སྡེ་དགེ་ཆོས་རྫོང》114.《རྒྱ་ཚའི་གྲི་རྫོང》 115.《མེ་མོ་ཤེལ་
རྫོང》116.《རྒྱུ་སྲིན་མོ་རོ་འདུས་རྫོང》117.《སྤྱི་དཔོན་ཤེལ་རྫོང》118.《སྟག་
མོ་གསེར་རྫོང》 119.《བཀྲ་ཤིས་སྨོན་ལམ་ལྔ》 120.《ཁམས་གསུམ་བདེ་ལ་
བཀོད་པ》བཅས་ཡིན་པའོ། །
གཉིས། སྒྲུང་པ་གྲགས་ཅན་གྲགས་པ་དང་
བུད་མེད་སྒྲུང་པ་གཡུ་སྨན།
དེ་ཡང་བོད་གངས་ཅན་གྱི་དཔའ་བོའི་བྱུང་བ་བརྗོད་པའི་སྙན་རྩོམ་
རིང་པོ་གླིང་རྗེ་གེ་སར་རྒྱལ་པོའི་སྒྲུང་ནི་བོད་ཀྱི་དུས་རབས་སོ་སོའི་སྐབས་
ཀྱི་སྒྲུང་མཁན་ཁྲི་སྟོང་མང་པོས་གསར་ཕབ་བགྱིས་པའི་སྒྲུང་རྩོམ་ཕུན་སུམ་
ཚོགས་པ་ཞིག་ཡིན། ད་ལྟ་ངེད་རྣམས་ཀྱི་མཐོང་ཡུལ་དུ་གྱུར་བའི་སྒྲུང་ཁག་
མི་གཅིག་པ་ཉིས་བརྒྱ་ལྷག་ཡོད་པ་འདི་ཐམས་ཅད་སྔོན་བྱོན་སྒྲུང་མཁན་
རྣམས་ཀྱི་བློ་གྲོས་ཀྱི་རྩལ་ལས་ཐོན་པ་སྨྲ་ཅི་དགོས། ཁོང་རྣམ་པ་སྒྲུང་
རྩོམ་འདི་གསར་ཕབ་བགྱིད་པའི་རྩོམ་པ་པོ་ཡིན་པ་མ་ཟད། རྒྱུན་འཛིན་
དང་དར་ཁྱབ་ཏུ་སྤེལ་མཁན་གྱི་མདུན་སྐྱོད་པའང་ཡིན། དེའི་ཕྱིར། སྒྲུང་
མཁན་ཡོད་ན་སྒྲུང་རྩོམ་ཡོད་པ་དང༌། སྒྲུང་མཁན་མེད་ན་སྒྲུང་རྩོམ་ཡང་
མེད་ཅེས་མགྲིན་པ་གཟེངས་སུ་བཏེགས་ནས་བརྗོད་ཆོག སྒྲུང་མཁན་ལ་
ཆ་མཚོན་ནའང་རྨི་ལམ་ལས་འཆར་བའི་བབས་སྒྲུང་གི་རིགས་དང༌། མེ་
ལོང་ལས་མཐོང་བའི་པྲ་སྒྲུང་གི་རིགས། དགོངས་གཏེར་ལས་ཐོན་པའི་
གཏེར་སྒྲུང་གི་རིགས། བློ་ཡིད་ལ་བཟུང་བའི་བསླབ་སྒྲུང་གི་རིགས། མེས་
452



པོ་ལས་བརྒྱུད་པའི་བརྒྱུད་སྒྲུང་གི་རིགས་བཅས་མང་པོ་ཡོད་ཀྱང་སྐབས་སུ་
བབ་པའི་བརྗོད་བྱའི་དོན་གཙོ་བོ་བབས་སྒྲུང་ལ་གཏོགས་པའི་བོད་ལྗོངས་
ཀྱི་སྒྲུང་མཁན་གྲགས་ཅན་གྲགས་པ་དང་གཡུ་སྨན་གཉིས་ངོ་སྤྲོད་བྱ་རྒྱུ་དེ་
ལགས། སྤྱིར་སྒྲུང་མཁན་གྲགས་པ་དང་གཡུ་སྨན་གཉིས་ལོ་རབས་བརྒྱད་
ཅུའི་མགོར་རྒྱུས་ལོན་བྱུང་བའི་སྒྲུང་མཁན་གཉིས་ཡིན་པར་བརྟེན། རྒྱ་ཡིག་
ལས་བྲིས་པའི་ངོ་སྤྲོད་ཀྱི་ཡིག་ཆ་གང་མང་མཐོང་མྱོང་མོད། ཡིན་ནའང་
རང་མི་རིགས་ཀྱི་ཡི་གེས་བྲིས་པའི་ལོ་རྒྱུས་ངོ་སྤྲོད་ཀྱི་རྩོམ་ཡིག་ད་ལྟའི་བར་
མཐོང་མ་བྱུང༌། དེས་ན་ཁོ་བོའི་ཡིད་ལ་སྒྲུང་མཁན་གྲགས་ཅན་འདི་གཉིས་
ཀྱི་ལོ་རྒྱུས་རགས་ཙམ་ཞིག་བོད་ཡིག་གིས་བྲིས་ཏེ། མདོ་དབུས་ཁམས་
གསུམ་དང་ཡང་ན་འཛམ་གླིང་སྟེང་གི་བོད་རིགས་ཀློག་པ་པོ་རྣམས་ལ་
མཚམས་སྦྱོར་ཞིག་བགྱིས་ན་ཅི་མ་རུང་སྙམ་ནས་དེ་མ་ཐག་སྨྱུ་གུ་ཐོགས་ནས་
རྩོམ་འདི་འབྲི་འགོ་བརྩམས་སོ། །
1. སྒྲུང་མཁན་གྲགས་པ།
དེ་ཡང་སྒྲུང་མཁན་གྲགས་ཅན་གྲགས་པ་བོད་རབ་བྱུང་བཅོ་ལྔ་པའི་
མེ་སྟག་ལོར 1906བོད་ལྗོངས་ཆབ་མདོའི་དཔལ་འབར་རྫོང་གི་ཞིང་པའི་
ཁྱིམ་ཚང་དབུལ་པོ་ཞིག་ཏུ་སྐྱེས། ཁོང་ཉིད་ཆུང་ངུའི་སྐབས་སུ་ཕ་མ་དང་
ལྷན་དུ་ངལ་རྩོལ་ལ་ཞུགས་ཏེ་དཀའ་བ་སྟོང་ཕྲག་མྱངས་མོད། ཡིན་ནའང་
བཟའ་མི་ཐམས་ཅད་བཀྲེས་སྐོམ་གྱི་འོབས་དོང་ལས་ཐར་ཐབས་མེད་པར།
གྲགས་པ་དགུང་ལོ་བཅུའི་སྟེང་ནས་རང་ཡུལ་རྒྱབ་ཏུ་བསྐྱུར་ནས་རྒྱང་རིང་
གི་ལྷོ་ཁ་དང་གཞིས་ཀ་རྩེ། མངའ་རིས་བཅས་སུ་ལྡོམ་ཞིང་། ཞོར་དུ་བོད་
གངས་ཅན་གྱི་གནས་འགངས་ཆེན་ཏེ། གངས་ཏི་སེ་དང་གནམ་མཚོ་ཕྱུག་
མོ། མི་ལའི་སྲས་མཁར་དགུ་ཐོག གཙང་བཀྲ་ཤིས་ལྷུན་པོ། ས་སྐྱ་དགོན་
453



པ། དཔལ་མགོན་མཆོད་རྟེན། རྩེ་པོ་ཏ་ལ། གཙུག་ལག་ཁང་། སེ་འབྲས་
དགེ་གསུམ་བཅས་སུ་གནས་སྐོར་ཕྱག་མཇལ་གནང་བ་དང་། མཐའ་མར་
ལྷ་སའི་ཀུན་བདེ་གླིང་རྣམ་རྒྱལ་གྲྭ་ཚང་དུ་སོང་ནས་གླིང་རྗེ་གེ་སར་རྒྱལ་
པོའི་སྒྲུང་བཤད། ཁོང་ཉིད་དགུང་ལོ་ཆུང་ནའང་སྒྲུང་བཤད་པ་སྙན་ཞིང་
འཇེབས་ལ་གོ་བདེ་བ། བརྗོད་བྱའི་དོན་གྱི་གོ་རིམ་ལྡན་ཞིང་ཀྱག་ཀྱོག་མང་
བས། ཉན་མཁན་རྣམས་ཀྱིས་དགའ་བསུ་ཆེན་པོ་ཐོབ་པ་ལས་གཞན། ཁོང་
གི་སྙན་གྲགས་ཀྱང་རིམ་གྱིས་ས་ཁྱབ་རྡོ་ཁྱབ་ཏུ་སོང་། ཡིན་ནའང་བཅིངས་
འགྲོལ་མ་བཏང་བའི་སྔོན་ལ་སྒྲུང་མཁན་ཅི་འདྲར་གྲགས་ཆེན་ཡིན་ཡང་
ཤན་པ་དང་མགར་བ། ལྷམ་བཟོ་དང་མཚུངས་པར་སྤྱི་ཚོགས་ཀྱི་གོ་གནས་
ཤིན་ཏུ་དམའ་བ་མ་ཟད། མི་ཚེ་སྟོང་ཟད་དུ་གཏོང་ན་གེ་སར་ཤོབ་སྒྲུང་ལ་
ལྟོས་ཞེས་བཤད་སྲོལ་ཡང་ཡོད་པར་བརྟེན་སྒྲུང་པ་གྲགས་པས་ཕྱོགས་གཅིག་
ནས་སྒྲུང་བཤད་པ་དང་ཕྱོགས་གཞན་ཞིག་ནས་བཀྲེས་སྐོམ་གྱི་སྡུག་བསྔལ་
བསུན་ཏེ་ཞིང་འདེབས་རོགས་དང་པགས་པ་མཉེས་རོགས་བཅས་ཀྱི་གླུ་ཡང་
བྱས་མྱོང་། བཅིངས་འགྲོལ་བཏང་རྗེས་ཁོང་ཉིད་ཀྱི་མདུན་ལམ་ལ་བདེ་
སྐྱིད་ཀྱི་ཉི་ཟེར་འཕྲོས་པ་བཞིན། ཁོང་གི་ཁྱིམ་ཚང་དཔལ་འབར་རྫོང་ནས་
ཉིང་ཁྲི་རྫོང་དུ་གནས་སྤོས་ཡོང་ཞིང་། འཚོ་བར་ཡང་རིམ་གྱིས་འགྱུར་ལྡོག་
ཆེན་པོ་བྱུང་བ་མ་ཟད། ད་དུང་ཉིང་ཁྲི་རྫོང་གི་ལམ་ལས་བཟོ་བའི་གྲས་
སུ་ཞུགས་ཏེ། ལས་ཞོར་དུ་བཟོ་པ་དང་ཞིང་པ་རྣམས་ལ་གེ་སར་སྒྲུང་ཡིད་
འཚེངས་པར་བཤད་པའི་གོ་སྐབས་ལེགས་པོ་ཞིག་བྱུང༌། ཡིན་ནའང་ལོ་
བཅུའི་ཟིང་ཆའི་སྐབས་སུ་ཁོང་ལ་མནར་སྡུག་ཚད་མེད་ཀྱིས་གདུང་སྟེ། ལྷ་
འདྲེ་གདོན་བགེགས་ཀྱི་གྲས་སུ་བརྒྱབ་ནས་སྒྲུང་མི་བཤད་པའི་དམ་བཅའ་
འཇོག་ཏུ་བཅུག་པ་མ་ཟད། གླིང་གེ་སར་སྒྲུང་ཡང་དུག་རྩའི་གྲས་སུ་བརྩིས་
154



ནས་དགག་པ་བརྒྱབ་པ་ནས་བཟུང༌། གྲགས་པའི་སྙན་འཇེབས་ཀྱི་སྒྲུང་རྟའི་
དབྱངས་ཀྱང་རང་ཤུགས་སུ་མཚམས་མི་འཇོག་ཀ་མེད་དུ་གྱུར། །
ཏང་གི་སྐབས་བཅུ་གཅིག་པའི་ཀྲུང་ཨུ་ཚང་འཛོམས་གྲོས་ཚོགས་
ཐེངས་གསུམ་པའི་གཟི་འོད་འབྲོག་པའི་རྩྭ་ཐང་ཡོངས་སུ་རིས་མེད་དུ་འཕྲོས་
ཏེ། གེ་སར་སྒྲུང་ལ་སླར་ཡང་འོད་སྟོང་འབར་བའི་སྐལ་བ་ཞིག་གནང་བར་
བརྟེན། སྒྲུང་མཁན་གྲགས་པར་ཡང་མུན་དོང་ལས་དཀར་སར་ཕུད་དེ་སླར་
ཡང་སྒྲུང་བཤད་ཀྱི་གར་སྟེགས་སྟེང་དུ་འབུད་པའི་གོ་སྐབས་སླེབས་པ་དང་
བསྟུན་ནས། 1971ལོར་ཁོང་བཟའ་ཚང་ཐམས་ཅད་ལྷན་དུ་གདན་འདྲེན་
ཞུས་ཏེ་ལྷ་ལྡན་གྲོང་ཁྱེར་དུ་བསུས། ཁོང་ལ་བུ་མོ་གཉིས་མ་གཏོགས་མེད་
ཀྱང་ཁོང་ལ་ཤིན་ཏུ་གཅེས་ཤིང་གུས་བཀུར་ལྡན་པ་ཞིག་ལགས། གྲགས་པ་
ལྷ་སར་གདན་འདྲེན་ཞུས་རྗེས། རང་སྐྱོང་ལྗོངས་ངལ་རྩོལ་མི་དོན་ཅུས་སྒྲུང་
མཁན་སྐད་གྲགས་ཅན་གྱི་མཚན་སྙན་དང་འབྲིང་རིམ་པའི་ལག་རྩལ་ཐོབ་
ཐང་གནང་ཞིང་། ད་དུང་ལྗོངས་སྲིད་གྲོས་ཀྱི་ཨུ་ཡོན་དང་ལྗོངས་རྩོམ་རིག་
སྒྱུ་རྩལ་མཉམ་འབྲེལ་ལྷན་ཚོགས་ཀྱི་ཨུ་ཡོན་ལ་འདེམ་བསྐོ་བྱས་ཏེ་མཐོང་
ཆེན་ལེགས་པོ་གནང༌།
སྒྲུང་མཁན་གྲགས་པས་གེ་སར་སྒྲུང་ལས་རྫོང་ཆེན་རྫོང་ཆུང36བཤད་
ཤེས་ཟེར། ཁོང་སྐུ་མ་གཤེགས་པའི་གོང་གི་ལོ་བཞིའི་ནང་དུ《ལྷ་གླིང་གབ་
ཙེ་དགུ་སྐོར》དང《སུམ་པ་མཛོ་རྫོང》《བྷ་ཀ་ལ་འཕྲུལ་གྱི་རྒྱལ་པོ》《མོན་གླིང་
གཡུལ་འགྱེད》《བྱང་བདུད་ཐེའུ་རང་རྐང་གཅིག》བཅས་སྒྲུང་ཁག་གསར་
པ15བཤད་དེ་སྒྲ་ཕབ་ཟིན་པ་དང༌། སྒྲ་ཐག998ཡོད། གོང་ཞུའི་སྒྲ་ཕབ་
པའི་སྒྲུང་ཁག15ལས《ལྷ་གླིང་གབ་ཙེ་དགུ་སྐོར》དང《མོན་གླིང་གཡུལ་འགྱེད》
《བྱང་བདུད་ཐེའུ་རང་རྐང་གཅིག》བཅས་སྒྲུང་ཁག་བཅུ2010ལོའི་ཚུན་གྱི་
455



གྲངས་བོད་ལྗོངས་དང་པེ་ཅིན་མི་རིགས་དཔེ་སྐྲུན་ཁང་གིས་དཔར་བཏབ་ནས་
འགྲེམས་སྤེལ་བྱས་པར། ཀློག་པ་པོ་རྣམས་ཀྱིས་དགའ་བསུ་བསམ་གྱིས་མི་ཁྱབ་
པ་ཐོབ། །
ད་ལྟ་ངེད་ཅག་གིས་གསར་དུ་རྒྱུས་ལོན་བྱུང་བའི་སྒྲུང་མཁན་མང་པོ་
ཡོད་ཅིང་སྒྲུང་སྣ་ཡང་མང་པོ་བཤད་ཤེས་མོད། འོན་ཀྱང་དངོས་སུ་སྒྲ་ཕབ་
པའི་སྒྲུང་གྲངས་གྲགས་པར་འགྲན་ཐུབ་པ་ཅུང་ཉུང་པ་ཡིན། ད་དུང་དངོས་
སུ་དཔར་སྐྲུན་གནང་བའི་སྒྲུང་གྲངས་ཀྱང་སྐབས་དེར་ཁོང་ཨང་དང་པོ་
ལགས། ཁོང་ནི་མིང་དོན་གཉིས་མཚུངས་ཀྱི་སྒྲུང་མཁན་ཞིག་ཡིན་པ་སུས་
ཀྱང་བསྙོན་དུ་མེད།
འོ་ན་ཁོང་གིས་ཡི་གེ་གཅིག་ཀྱང་མི་ཤེས་པར་བློ་ངོས་སུ་སྒྲུང་ཁག་
དེ་འདྲ་མང་པོ་བཟུང་ཡོད་པའི་རྒྱུ་མཚན་ཅི་ཡིན་ནམ་ཞེ་ན། ཕྲན་གྱིས་གློ་
བུར་དུ་ཚན་རིག་དང་མཐུན་པའི་ལན་གསལ་པོ་ཞིག་འདེབས་དཀའ་ཡང་
གྲགས་པ་ཁོང་ཉིད་སྒྲུང་པར་གྱུར་བའི་གཏམ་རྒྱུད་ངོ་མཚར་བ་ཞིག་མཆིས་
པ་འདིས། ཚང་མའི་བློ་སྒོ་ཅུང་ཙམ་འབྱེད་ཐུབ་པར་སྙམ། །
དེ་ཡང་གྲགས་པ་དགུང་ལོ་བརྒྱད་ལ་སོན་པའི་ལོ་དེར། ཉིན་ཞིག་ཁོང་
ཉིད་ཕྱུགས་རྫིར་སོང་ནས་གློ་བུར་དུ་གར་སོང་ཆ་མེད་དུ་བོར་བྱུང་། དེ་ནས་
ཡུལ་མི་རྣམས་ཀྱིས་ཉིན་མཚན་རིས་མེད་དུ་འཚོལ་བར་སོང་སྟེ། ཉིན་ཞག་
བདུན་འགྱངས་ཀྱང་གྲགས་པའི་རྗེས་ཙམ་ཡང་མཐོང་རྒྱུ་མེད་པར་བརྟེན།
ཁོང་གི་ཕ་མ་གཉིས་ཡིད་ཐང་ཆད་ཅིང་སེམས་སྡུག་གིས་ཁེངས་ནས་དགོན་
པའི་བླ་མར་ཞུགས་ཏེ། བསྔོ་ཆོས་འདོན་བརྩི་བགྱིད་པའི་གྲ་སྒྲིག་གི་སྒང་
ལ། གྲགས་པ་རང་གི་ཁྱིམ་ཚང་དང་མི་རིང་བའི་ལུང་ཀྱོག་ཞིག་ན་རྡོ་ཕ་
བོང་ཞིག་ཡོད་པ་དེའི་འགྲམ་དུ་གཉིད་མ་སངས་པར་ཡོད་པ་རྙེད། ཁོང་
456



རྙེད་པའི་སྐབས་སུ་ལུས་ཧྲིལ་པོ་འདམ་གྱིས་སྦགས་ཤིང་། གླལ་བའང་
མཚམས་མེད་པར་རྒྱག་བཞིན་འདུག ཁོང་ལ་རེ་ཞིག་ལ་རྨི་ལམ་ཞིག་རྨིས་
པའི་འཆར་སྣང་མ་གཏོགས་ཉིན་མཚན་བདུན་ཇི་ལྟར་འདས་པའི་རྒྱུ་མཚན་
ཅི་ཡང་ཤེས་མི་འདུག འོ་ན་ཁོང་གི་རྨི་ལམ་གྱི་མེ་ལོང་ནང་དུ་གཟུགས་རིས་
ཅི་ཞིག་ཤར་བྱུང་ཞེ་ན། ཉིན་ཞིག་ཁོང་ཉིད་ཁྲབ་རྨོག་དཀར་པོ་ཅན་གྱི་
སྟག་ཤར་ཞིག་དང་འཕྲད་ཚེ། མི་དེས་བཤད་རྒྱུར། ཁྱོད་ལམ་སང་བྲོས་
དང༌། མ་བྲོས་ན་ཁོང་ཚོས་ཁྱོད་འཛིན་རྒྱུ་རེད། བཟུང་ཟིན་ན་གསོན་
པོར་མགོ་ལེན་ངེས་ཡིན་ཞེས་བཤད་རྗེས། གྲགས་པ་འཇིགས་སྐྲག་སྐྱེས་ཏེ་
དེ་མ་ཐག་བྲོས་བྲོས་ནས་མཐར་མཛེས་ཤིང་ཡིད་དུ་འོང་བའི་སྤང་ལྗོངས་
ཤིག་ཏུ་སླེབས། སྤང་ལྗོངས་སྟེང་དུ་སྦྲ་གུར་སྣ་ཚོགས་ཕུབ་ཡོད་ལ། སྦྲ་
གུར་གྱི་སྟེང་དུ་སྟག་པགས་དང་བྱེད་པགས། གཟིག་པགས། སྤྱང་པགས་
སོགས་ཀྱིས་བརྒྱན་འདུག་ཚུལ་དེ་ཤིན་ཏུ་ཡ་ང་བ་ཞིག་རེད། སྦྲ་གུར་ནང་
དུ་མི་ཡང་ཧ་ཅང་མང་། སྦྲ་གུར་མང་པོའི་དཀྱིལ་ན་སེང་གེའི་གཟུགས་རིས་
ཡོད་པའི་དར་ཞིག་བཙུགས་འདུག་པ་དེའི་ཁོར་ཡུག་ཏུ་ཁྲབ་རྨོག་དཀར་པོ་
ཅན་གྱི་དམག་གིས་བཀང་ཡོད་པ་དང་། གཞན་ཡང་སྦྲ་གུར་གྱི་མདུན་དུ་
དར་སེར་པོ་བཙུགས་པའི་ཁོར་ཡུག་ཏུ་མི་སེར་རྟ་སེར་ཅན་གྱིས་བཀང་ཡོད་
པ། སྦྲ་གུར་གྱི་མདུན་དུ་དར་དམར་པོ་བཙུགས་པའི་ཁོར་ཡུག་ཏུ་མི་དམར་
རྟ་དམར་ཅན་གྱིས་བཀང་པ། སྦྲ་གུར་གྱི་མདུན་དུ་ལྗང་མདོག་ཅན་གྱི་དར་
བཙུགས་པའི་ཁོར་ཡུག་ཏུ་མི་ལྡང་རྟ་ལྗང་ཅན་གྱིས་བཀང་པ་སོགས་གྲགས་
པས་མཐོང་ནས་ཡ་མཚར་བྱུང་། སྐབས་དེར་གློ་བུར་དུ་མི་སྨུག་པོ་ཞིག་གིས་
རྟ་སྔོན་ཞིག་ཁྲིད་ནས་གྲགས་པའི་གམ་དུ་སླེབས། གྲགས་པ་སྐྲག་ནས་འབྲོ་
འདོད་སྐྱེས་ཀྱང་འབྲོས་ལོང་མ་བྱུང་བར་སྡོང་རྒན་ཞིག་ལ་འཆིང་ནས་སྡོད་
457



སྐབས། མི་སྨུག་པོ་དེས་བཟུང་ནས་སར་བསྐྱེལ་ཏེ། གོན་པ་ཕུད་ཅིག་ཅེས་
བཙན་གྱིས་བཤད་ཀྱང་གྲགས་པས་ཕུད་མ་བཟོད་པར་ཡོད་པ་ལ། མི་དེས་
བཙན་གྱིས་ལྭ་ཕུད་དེ་ཁོས་རུམ་ནས་མདེའུ་ཞིག་བླངས་ནས་ཕོ་བའི་ཐོག་
ཏུ་བཤས་ཏེ། ཁོག་གི་དོན་ལྔ་སྣོད་དྲུག་ཐམས་ཅད་ཕྱིར་བླངས་ཤིང་། ད་
དུང་བཤད་རྒྱུར། ཁྱོད་ཀྱི་ཁོག་ནང་དུ་མི་གཙང་བ་རྐྱང་རྐྱང་གིས་བཀང་
འདུག་པས་ངས་གསར་བར་བརྗེས་ཆོག་ཟེར་ནས། དཔེ་ཆ་མང་པོ་འཁྱེར་
ཡོང་ནས་ཁོག་ནང་དུ་བཙན་གྱིས་བརྫངས་བྱུང་། ཕོ་བའི་གཡས་གཡོན་
སྟོད་སྨད་ཐམས་ཅད་གང་བཅུག་རྗེས། ཁབ་སྐུད་དཀར་པོ་ཞིག་གིས་ཕྱིར་
བཙེམས་ནས་ཁྱོད་ཉིད་ཚེ་རིང་ཡོང་ཐུབ་ཟེར། ད་དུང་མི་སྨུག་པོ་དེ་འགྲོ་
ཁར་བཤད་རྒྱུར། ཁྱོད་ཀྱིས་ང་ངོ་ཨེ་ཤེས། མི་ཤེས་ན་ང་ནི་གེ་སར་རྒྱལ་པོའི་
དཔའ་རྟུལ་རྒྱ་ཚ་ཞལ་དཀར་ཡིན། ཁྱོད་ཀྱི་ཁོག་ནང་དུ་བཅུག་པའི་དཔེ་ཆ་
དེ་དག་གེ་སར་རྒྱལ་པོའི་སྒྲུང་ཡིན། སྒྲུང་ལ་ཉན་འདོད་མཁན་ཐམས་ཅད་
གླིང་གི་རྒྱུད་པ་ཡིན། ཁྱོད་ཀྱིས་སྒྲུང་ཤོད་དང་ཆོག སྒྲུང་ལ་ཉན་མི་འདོད་པ་
དེ་ཐམས་ཅད་བདུད་ཀྱི་རྒྱུད་པ་ཡིན། ཁྱོད་ཀྱིས་སྒྲུང་བཤད་པའི་དགོས་པ་
མེད་ཟེར་རྗེས་གློ་བུར་དུ་ཡལ་སོང་ཞེས་བཤད་པ་ལགས། །
དེ་ནས་གྲགས་པ་རི་ནས་རྙེད་དེ་ཁྱིམ་ལ་ཁྲིད་ཡོང་བ་ན། ཨ་མས་
འཕྲལ་དུ་འོ་མའི་ནང་དུ་རྩམ་པ་བཏབ་རྗེས་འཐུང་དུ་བཅུག་ཀྱང་། གྲགས་པ་
ནི་སྔོན་དང་མི་མཚུངས་པར་ཁ་ནས་གསལ་ལ་མི་གསལ་བའི་སྐད་ཆ་མཚམས་
མེད་དུ་བཤད་ཀྱིན་འདུག སྐབས་དེར་སྡེ་བའི་མི་ལ་ལས་བྱིས་པ་འདིའི་རྣམ་
ཤེས་འདྲེས་འཁྱེར་སོང་བས་སྨྱོས་པ་རེད་ཟེར། ཡང་ལ་ལས་བྱིས་པ་འདིའི་
ངག་ལས་བཤད་པའི་སྐད་ཆ་དེ་དག་གེ་སར་གྱི་གཏམ་རྒྱུད་འབའ་ཞིག་རེད་
ཟེར། དེ་ནས་ཉིན་གསུམ་འགྱངས་རྗེས་ད་དུང་སྔར་བཞིན་བདེ་ཐང་མ་བྱུང་
458



སྟབས། ཕ་རྒན་སེམས་འཚབ་ནས་གྲགས་པ་ཁྲིད་དེ་ཐག་ཉེ་བའི་དཔལ་
འབར་དགོན་ལ་ཆས། དེར་ཕ་དང་གྲགས་པ་གཉིས་དཔལ་འབར་དགོན་ལ་
སླེབས་ཤིང༌། དགོན་པའི་སྤྲུལ་སྐུར་གྲགས་པའི་ལོ་རྒྱུས་རྣམས་གསལ་པོར་
ཞུས་པ་ན། བླ་མས་གཟིགས་རྗེས་གསུང་རྒྱུར། ཁྱོད་བློ་བདེ་མོས་ཕྱིར་སོང་
ཆོག བྱིས་པ་འདིར་ཉིན་འགར་སྡོད་དུ་བཅུག་གསུངས། དེ་ནས་གྲགས་པའི་ཕ་
རྒན་ཕྱིར་རང་ཡུལ་དུ་ལོག་ཅིང་གྲགས་པ་སྤྲུལ་སྐུའི་མདུན་དུ་བཞག
ས་ཁུལ་དེའི་མི་ཚོས་བཤད་པ་ལྟར་ན། དཔལ་འབར་དགོན་གྱི་སྤྲུལ་
སྐུ་འདི་ཉིད་གེ་སར་རྒྱལ་པོའི་དཔལ་ཆེན་ཚ་ཤང་འདན་མའི་རྣམ་སྤྲུལ་
ཡིན་པས་གེ་སར་སྒྲུང་ལ་ཆ་རྒྱུས་ཡོད་པ་མ་ཟད། དད་འདུན་ཡང་ཟློག་ཏུ་
མེད་པ་མཆིས་སྐད། དེའི་ཕྱིར་སྤྲུལ་སྐུས་གྲགས་པའི་ངག་ལས་གསལ་ལ་
མི་གསལ་བའི་ཚར་རྒྱུ་མེད་པའི་གཏམ་དེ་རྣམས་གེ་སར་རྒྱལ་པོའི་གཏམ་
རྒྱུད་ཡིན་པ་རྟོགས་ཤིང༌། ངག་ལས་གསལ་པོར་འཁྲོལ་མི་ཐུབ་པ་དེར་ཤེས་
རིག་བློ་སྒོ་འབྱེད་པའི་ཆོ་ག་ཞིག་བསྒྲུབ་དགོས་སྙམ་ནས། ཕྱི་ཉིན་སྤྲུལ་སྐུས་
བཀོད་སྒྲིག་བཞིན། ཁྲོ་ཟངས་ཆེན་པོ་ཞིག་གི་ནང་དུ་ཆུ་དང་འོ་མ་ལྷན་
དུ་བླུགས་ཏེ་བུ་ཆུང་གྲགས་པར་འཁྲུས་བརྒྱབ་པ་ལགས། ལུས་ཕུང་ཡོངས་
རྫོགས་གཙང་མར་འཁྲུས་རྗེས་ཕྲུག་ལཱ་ཞིག་གིས་བཏུམས་ནས་ཁང་བའི་ཀ་
ཞིག་ལ་བསྡམས་ནས་བཞག
སྤྲུལ་སྐུས་མི་གཞན་པ་གཅིག་ཀྱང་ནང་དུ་འགྲོ་རུ་མི་འཇུག་
ཅིང་། ཁོང་གིས་མཚམས་མེད་པར་རྒྱུས་མེད་ཀྱི་ཆོས་ཤིག་འདོན་གྱིན་
འདུག གྲགས་པས་ཀྱང་ངག་ལས་མུ་མཐུད་དུ་གསལ་ལ་མི་གསལ་བའི་
གཏམ་རྒྱུད་བཤད་བཞིན་མཆིས། དེར་ཉིན་གསུམ་འདས་རྗེས། སྤྲུལ་
སྐུས་སླར་ཡང་གྲགས་པར་འཁྲུས་བརྒྱབ་ནས་ཤེས་རིག་གི་བློ་སྒོ་འབྱེད་པའི་
459



ཆོས་བཏོན། དེ་ནས་ངོ་མས་གྲགས་པའི་བློ་རིག་རིམ་གྱིས་སངས་པར་གྱུར་
ཞིང་བཤད་བཞིན་པའི་གཏམ་རྒྱུད་སྣ་ཚོགས་ཀྱང་རང་ལ་ཚད་འཛིན་གྱི་
ནུས་པ་ཡོད་པར་གྱུར་སྐབས་དེ་ནས་བཟུང་སྟེ་སྒྲུང་གང་བཤད་པར་ཐོགས་
མེད་ཅིག་ཏུ་གྱུར་པས་ན། སྤྲུལ་སྐུ་ཡང་སྤྲོ་བ་འབུམ་གྱིས་མྱོས་ཏེ་སྒྲུང་ཞྭ་
གསར་པ་ཞིག་བཟོས་ཏེ་གྲོགས་པར་གནང་། དེ་ནས་གྲགས་པ་དགོན་པ་
ལས་ཕྱིར་ཕ་ཡུལ་ལ་ལོག་ནས་ཅང་མ་འགྱངས་པའི་སྐབས་དེར། རྒྱ་ནག་
རི་བོ་རྩེ་ལྔར་མཇལ་སྐོར་དུ་ཕྱིན་ནས་ཕྱིར་ཡོང་བའི་བླ་མ་ཞིག་ཁོང་ཚང་
ལ་ཕེབས། གྲགས་པའི་ཨ་མས་གྲགས་པའི་བརྒྱུད་རིམ་དག་སྦ་གསང་མེད་
པར་ཡར་ཞུས་ཚེ། བླ་མས་ཉན་རྗེས་འདི་ནི་བྱིས་པ་ཕལ་པ་ཞིག་མིན། ཁྱོད་
ཚོས་བདག་སྐྱོང་ལེགས་པོ་བྱ་དགོས། མི་གཙང་དྲི་ངན་བཅས་ཀྱིས་འགོས་
སུ་འཇུག་མི་ཉན། གལ་སྲིད་དུས་ནམ་ཡང་གཙང་མར་ཡོང་ཐུབ་ན་ཁྱོད་
ཀྱི་བྱིས་པ་འདི་གསེར་གྱི་ལྷ་ཁང་ཞིག་དང་མཚུངས་པར་རིན་ཐང་གཞལ་དུ་
མེད་པ་ཞིག་ཡོད་གསུངས།
ངོ་མ་བླ་མ་དེས་གསུངས་པ་འཁྲུལ་བ་སྤུ་ཙམ་ཡང་མེད་པ་དང་
འདྲ། གྲགས་པ་དགོན་པ་ནས་ཕྱིར་ཕ་ཡུལ་དུ་ལོག་རྗེས་མི་གསར་པ་ཞིག་
ཏུ་བརྗེས་པ་དང་མཚུངས། ཁོང་གི་ཁ་གདངས་པ་ན་ངག་ལས་གེ་སར་སྒྲུང་
གི་གཏམ་རྒྱུད་ལྷུག་ལྷུག་ཏུ་ཐོན་ཡོང་། བསམ་བློ་གཏོང་མི་དགོས་ལ་གྲུ་
སྒྲིག་ཀྱང་མི་དགོས་པར་ཕལ་ཆེར་སྔོན་ལ་སྦྱངས་མྱོང་བ་ལྟ་བུ་ཡིན། ཁོང་
གིས་རིམ་གྱིས་ཚོད་ལྟའི་ཚུལ་གྱིས་བཟའ་མི་རྣམས་ལ་སྒྲུང་བཤད་པ་དང་སྡེ་
པའི་མི་རྣམས་ལ་སྒྲུང་བཤད། ཁོང་གིས་བཤད་པའི་སྒྲུང་དག་མགོ་རྔ་ལྡན་
ཞིང་ནང་དོན་ལྡན་ལ། ཡིད་འགུག་གི་ནུས་པ་ཡང་ཡོད་པར་བརྟེན། ཉན་
མཁན་རྣམས་ཀྱིས་སེམས་གཏིང་ནས་དགའ་བསུ་བྱེད་བཞིན་ཡོད། སྐབས་
460



དེ་ནས་བཟུང་གེ་སར་སྒྲུང་མཁན་གྱི་ལམ་དུ་ཞུགས་ཤིང་ས་གང་དང་ལས་
གང་ལ་ཞུགས་ཀྱང་གེ་སར་སྒྲུང་ནི་ཁོང་དང་བཟའ་མི་ཐམས་ཅད་ཀྱི་སྲོག་
སྐྱོབ་བྱེད་ཀྱི་བདུད་རྩི་ལྟ་བུ་ཞིག་ཏུ་ཡང་གྱུར་པ་ཡིན།
ཁོང་གིས་བཤད་པའི་སྒྲུང་ལའང་གཞན་དང་མི་མཚུངས་པའི་ཁྱད་
ཆོས་ལྡན་པ་སྟེ། སྒྲུང་ཁག་གང་བཤད་པར་ཡང་རྒྱས་འབྲིང་བསྡུས་གསུམ་
ཡོད་ཅིང་སྒྲུང་གི་གཏམ་རྒྱུད་ཀྱང་ཕུན་སུམ་ཚོགས་ལ་གསོན་ཉམས་ལྡན་པ་
དང་། རྗོད་བྱེད་ཚིག་ཀྱང་སྙན་ཞིང་ཡིད་དུ་འོང་བ། ད་དུང་ཁ་སྐད་དང་
ཡིག་སྐད་འདྲེས་མའི་ཁྱད་ཆོས་ཡོད། ཁོང་གིས་བཤད་ཤེས་པའི《ལྷ་གླིང་
གབ་ཙེ་དགུ་སྐོར》ནས《ཁམས་གསུམ་བདེ་བཀོད》བར་གྱི་སྒྲུང་ཁག19ཚང་
མ་ཆ་ཚང་བར་བཤད་ཤེས། ཁོང་གིས《དམྱལ་གླིང་རྫོགས་པ་ཆེན་པོ》ལས་
གཞན་སྒྲུང་ཁག་གང་བཤད་དགོས་ན་དོགས་པ་ཅི་ཡང་མེད་པར་བཤད་
པ་ཡིན། བཤད་རྒྱུན་ལྟར་ན《དམྱལ་གླིང་རྫོགས་པ་ཆེན་པོ》གང་འདོད་
ལྟར་བཤད་མི་ཉན། གལ་ཏེ་བཤད་ན་སྒྲུང་མཁན་ཡང་འདས་འགྲོ་བའི་སྔ་
ལྟས་ཡིན་སྐད། དེ་བས་གྲགས་པས་སྒྲུང་ཁག་འདི་མི་ཚེ་མཇུག་བསྡུས་པའི་
སྐབས་སུ་བཤད་བསམས་ནས་རྗེས་སུ་བསྒྱུར། །
སྒྲུང་མཁན་གྲགས་པར་མཚོན་ན་དགུང་ལོ་བརྒྱད་ཅུ་བཞེས་ཤིང་། ཡི་
གེ་གཅིག་ཀྱང་མི་ཤེས་པའི་རྒན་པོ་ཞིག་གིས་རྒྱ་ཆེ་ཞིང་གཏིང་ཟབ་པའི་གེ་
སར་སྒྲུང་འདི་འདྲ་མང་པོ་ཞིག་རང་གི་ཡིད་འཛིན་ལ་བརྟེན་ནས་བཤད་
ཤེས་པ་འདི་འཛམ་གླིང་གི་ངོ་མཚར་བདུན་གྱི་གྲས་ཀྱི་གཅིག་ཡིན་པ་ཚང་
མས་ཤེས་གསལ་ལྟར་རེད། ངོ་མཚར་བདུན་གྱི་གསང་བའི་སྒོ་འཕར་འབྱེད་
པའི་ལྡེ་མིག་ད་ལྟ་ཚན་རིག་པ་སུར་ཡང་མེད་ཀྱང་། ཕྱིས་སུ་ཚན་རིག་དར་
རྒྱས་ཀྱི་གོམས་སྟབས་ཇེ་མྱུར་དུ་སོང་བའི་ཉིན་ཞིག་ལ་སྡོམ་ཚིག་རྣར་འགྲོ་བ་
461



འཇོག་ཐུབ་པའི་ཡིད་ཆེས་བརྟན་པོ་མཆིས།
དེ་ཡང་ངེད་ཅག་གི་བློ་ཡིད་ལས་འདས་པ་སྟེ། སྒྲུང་མཁན་གྲགས་
པ་ལགས1986ལོའི་ཟླ11པའི་ཚེས3ཉིན་གྱི་སྔ་དྲོར། ད་དུང་སྔར་བཞིན་མུ་
མཐུད་དུ་སྒྲུང་ཁག་གསར་པ་ཞིག་སྒྲ་ཕབ་བཞིན་ཡོད། ཉིན་དེར་ཡང་ཁོང་
ཉིད་སྔོན་དང་མཚུངས་པར་རྒྱུན་ལྡན་ཞིག་ཡིན་པ་མ་ཟད། སྒྲུང་བཤད་པའི་
སྤྲོ་སེམས་ཀྱང་ཤིན་ཏུ་ཆེ། ཁོང་གི་གམ་དུ་སྒྲ་ཕབ་རོགས་བྱེད་པའི་བློ་མཐུན་
གྱི་སེམས་ལ་རྒན་པོ་ཐང་ཆད་པ་ཐལ་དྲགས་ན་མི་ལེགས་སྙམ་ནས། ཁོང་
ཉིད་རེ་ཞིག་ངལ་གསོ་བྱེད་དུ་བཅུག་ཅིང་། ཁོ་ཚོ་ཡང་སྐབས་དེར་བསྟུན་
ནས་སྒོར་སྐོར་འཆམ་ངལ་གསོ་རུ་ཆས། ཡིན་ནའང་རྒན་གྲགས་པ་སྐྱིལ་ཀྲུང་
དུ་བཞུགས་ཡོད་པ་དེ་མ་གྲོལ་བར། མུ་མཐུད་དུ་སྒྲ་ཕབ་བསམ་པའི་སྐབས་
དེར། རྐྱེན་གང་ཞིག་གིས་རེག་པ་མ་ཤེས་པར་གློ་བུར་དུ་ལྷོག་ལྷོག་ཏུ་ལྡིང་
བའི་སྙིང་གསོན་པོ་ཞིག་གི་མཚམས་བཞག་སྟེ། བོད་གངས་ཅན་གྱི་རྩོམ་
རིག་སྒྱུ་རྩལ་གྱི་མཁའ་དབྱིངས་སུ། བཅོ་ལྔའི་དུང་ཟླ་སར་ལྷུང་བར་གྲགས་
ཤིང༌། ཁོར་ཡུག་ཏུ་བགྲང་བྱ་གང་མང་ལ་ལྷན་དུ་བཞུགས་པའི་ལས་རོགས་
པ་རྣམས་ཀྱི་མིག་ཟུང་ལས་མཆི་མ་རང་དབང་མེད་པར་ཆར་ཆུ་བཞུར་བ་
བཞིན་མཚམས་མེད་པར་ཐོན་བྱུང་།
སྒྲུང་མཁན་གྲགས་པ་དེ་བཞིན་གློ་བུར་དུ་ངེད་ཅག་དང་གཏན་བྲལ་
བྱུང་ཞིང་། དགུང་ལོ81ཡིན། ཁོང་ཉིད་ཚེ་ལས་འདས་པ་སྟེ། གེ་སར་སྒྲུང་
གི་བྱ་བའི་ཁྲོད་ཀྱི་གྱོང་གུད་བསྐོང་ཐབས་མེད་པ་ཞིག་ཡིན་པ་མ་ཟད། རང་
རྒྱལ་གྱི་མི་རིགས་དང་དམངས་ཁྲོད་རིག་གནས་བྱ་བའི་གྱོང་གུད་ཆེན་པོ་
ཞིག་ཀྱང་ཡིན། ཁོང་ཉིད་ངེད་ཅག་དང་ཁ་བྲལ་ཡང་སྒྲུང་ཁག25བཤད་དེ་
སྒྲ་ཕབ་ཟིན་པ་དང་། སྙན་ངག་གི་རྐང་པ་འབུམ་དྲུག་ལ་སླེབས་ཤིང་ཡིག་
62



འབྲུ་ཁྲི་ཕྲག600ལ་སླེབས་ཡོད། འདི་ནི་མི་རྣམས་ཧ་ལས་དགོས་པའི་གྲོངས་
ཀ་ཞིག་ཡིན་ལ།. རིན་པོ་ཆེ་ལྟ་བུའི་རིག་གནས་ཀྱི་ཤུལ་བཞག་ཀྱང་ཡིན། དེ་
མིན་ཟད་མེད་ཀྱི་བསམ་པའི་རྒྱུ་ནོར་ཡང་ཡིན། གནའ་ནས་ད་ལྟའི་བར་
གངས་ཅན་ལྗོངས་འདི་རུ་སྒྲུང་མཁན་གྱི་སྒྲུང་དཔེ་འདི་འདྲ་རིགས་མང་
ཞིང་འདི་འདྲ་ཁ་ཚང་བ་ཞིག་བཞག་མ་མྱོང་། སྒྲུང་དཔེ་དེ་དག་གི་ནང་དུ་
གྲགས་པའི་རྣམ་དཔྱོད་ཡངས་པའི་བློ་གྲོས་དང་ལྷན་སྐྱེས་ལྡན་པའི་སྒྱུ་རྩལ་
བཅས་འདུས་ཤིང༌། ཁོང་གི་ཚེ་སྲོག་གི་འབྲས་བུ་ཡང་ཡིན་ཞེས་བརྗོད་ཆོག
ད་དུང་ཁོང་ཉིད་མེས་རྒྱལ་ལ་དགའ་ཞེན་དང་མི་དམངས་ལ་བློ་དཀར་
ཞིང་དགའ་ཞེན་ཚད་མེད་ཡོད་པའང་མཚོན་འདུག དེ་ནི་ཁོང་གིས་མེས་རྒྱལ་
དང་མི་དམངས་ལ་བསྐྲུན་པའི་འཛད་མེད་ཀྱི་ཕྱག་རྗེས་ཀྱང་ཆེན་པོ་ཡིན།
སྒྲུང་མཁན་གྲགས་པས་བཤད་ཤེས་པའི་སྒྲུང་གི་དཀར་ཆག་
1.《ལྷ་གླིང་གབ་ཙེ་དགུ་སྐོར》2.《སྲིད་གླིང་འཁྲུངས་ཤིང》3.《འདན་
མའི་ནས་རྫོང》4.《ས་བདག་ཆོས་ལ་ཕབ་པ》5.《གཅན་གཟན་དགྲ་རྫོང》
6.《ཤར་ཟི་མའི་རྟ་རྫོང》7.《ཟི་ལིང་རྟ་རྫོང》8.《མི་ཉག་གསེར་རྫོང》9.《ཟི་
ལིང་མདའ་རྫོང》10.《རྟ་རྒྱུག་རྒྱལ་འཇོག》 11.《བདུད་འདུལ》 12《ཧོར་
གླིང་གཡུལ་འགྱེད》13.《ཧོར་ཕྱི་པ་ར་རྫོང》14.《འཇང་གླིང་གཡུལ་འགྱེད》
15.《མོན་གླིང་གཡུལ་འགྱེད》16.《སྟག་གླིང་གཡུལ་འགྱེད》 17.《སོག་སྟོད་
རྟ་རྫོང》18.《སོག་སྨད་འཕྲུལ་འཁོར་རྫོང》19.《ཨ་གྲགས་གཟི་རྫོང》20.《བྱི་
རེའི་བྱུར་རྫོང》21.《ཁ་ཆེ་གཡུ་རྫོང》22.《གྲུ་གུ་གོ་རྫོང》23.《ཤང་ཞུང་མུ་
ཏིག་རྫོང》24.《གངས་རི་ཤེལ་རྫོང》25.《བྷེ་ར་ལུག་རྫོང》26.《མཚོ་མི་ནུབ་
དར་རྫོང》27《སྨུག་གུ་དྲེལ་རྫོང》28.《བལ་པོ་ལུག་རྫོང》29《སུམ་པ་མཛོ་
རྫོང》30.《རྒྱ་གླིང》31.《མི་ཉག་སྨན་རྫོང》32.《ཨ་བསེ་ཁྲབ་རྫོང》33.《འུ་
463



ཟེ་ཇ་རྫོང》34.《ཚ་བ་རོང་མདའ》35.《མཚལ་མ་མཚལ་རྫོང》36.《མཐིང་
གེ་ལྕགས་རྫོང》 37.《བྱང་ཕྱོགས་ཚྭ་རྫོང》38.《སོག་པོ་ཁྱི་རྫོང》39.《སྲིན་
པོའི་ཤ་རྫོང》 40.《བྷ་ཀ་ལ་འཕྲུལ་གྱི་རྒྱལ་པོ》 41.《ཤར་བདུད་ཤྭ་བ་རྭ་
རིང》42.《ལྷོ་བདུད་སྲིན་པོ་མགོ་དགུ》43.《ནུབ་བདུད་ཕུར་བ་རྐང་གཅིག》
བ4.《བྱང་བདུད་ཐེའུ་རང་རྐང་གཅིག》45.《རྒྱ་གར་ཆོས་རྫོང》46.《དམྱལ་
གླིང་རྫོགས་པ་ཆེན་པོ》བཅས་ཡིན་པའོ། །
2.བུད་མེད་སྒྲུང་པ་གཡུ་སྨན།
དེ་ཡང་སྒྲུང་མཁན་གཡུ་སྨན་ནི1957ལོ་སྟེ་བོད་རབ་བྱུང་བཅུ་དྲུག་
པའི་མེ་བྱ་ལོར་ནག་ཆུ་སོག་རྫོང་གི་འབྲོག་ཁྱིམ་ཕལ་པ་ཞིག་ནས་སྐྱེས། ཁོ་
མོའི་གཟུགས་སྟོབས་ཆེ་ལ་བཞིན་མདངས་དམར། དཔྲལ་དབྱེས་ཆུང་
ཞིང་ཤངས་གཟེངས་མཐོ། ངང་རྒྱུད་འཇམ་ཞིང་གྲོགས་ལ་བྱམས། ལས་
ལ་བརྩོན་ཞིང་སྐད་ཆ་ཉུང་བས་འབྲོག་པའི་སྐྱེས་མའི་ཡོན་ཏན་ཡོངས་སུ་
རྫོགས་པའི་ངོ་མཚར་ལྡན། 1983ལོར་ཁོ་མོ་ཕ་ཡུལ་སོག་རྫོང་ནས་ཐོག་
མར་གདན་འདྲེན་ཞུས་ནས་ལྷ་ལྡན་གྲོང་ཁྱེར་དུ་སླེབས་པའི་སྐབས་སུ། མི་
སུ་ཡིན་ཡང་བློ་ཡིད་ལ་རྩྭ་ཐང་ལུང་ཀྱོག་ཅིག་ནས་ཡོང་བའི་འབྲོག་མོ་ཞིག་
གིས་གེ་སར་སྒྲུང་བཅུ་ཕྲག་འགའ་བཤད་ཤེས་ཟེར་བར་དོགས་པས་ཁེངས་
ཡོད་མོད། ཡིན་ནའང་ལག་ལེན་སྟེང་ནས་ར་སྤྲོད་བྱུང་བ་ལྟར་ན་ཁོ་མོས་
བཤད་པའི་སྒྲུང་ལ་ཉན་མྱོང་མཁན་ཞིག་ཡིན་ཕྱིན་ཁ་མིན་ཁོག་གིས་ཁས་
མི་ལེན་པ་གཅིག་ཀྱང་མ་མཆིས། ཁོ་མོར་སྒྲུང་གང་ཤོད་ཟེར་ན་དེ་བཤད་
ཤེས་པ་དང་། བཤད་པའང་ཐོགས་པ་ཏིལ་ཙམ་ཡང་མེད། ད་དུང་གཟའ་
འཁོར་གཅིག་གི་སྔོན་དང་གཟའ་འཁོར་གཅིག་གི་རྗེས་སུ་བཤད་པའི་སྒྲུང་
གི་ནང་དོན་དང་རྗོད་བྱེད་ཀྱི་ཚིག་དང་མིང་བརྡ་བཅས་པ་འཁྲུལ་བ་མེད་
464



པར་ཇི་མ་ཇི་བཞིན་དུ་བརྗོད་ཐུབ་པས། ཚང་མར་ཡ་མཚན་རང་དབང་
མེད་པར་སྐྱེས་སུ་བཅུག་སྟེ། མི་སྐོར་ཞིག་སོམ་ཉིའི་མདུད་བརྒྱས་བཅིངས་
བ་ཡང་རང་ཤུགས་སུ་གྲོལ་བར་བཅུག ཡི་གེ་གཅིག་ཀྱང་མི་ཤེས་པའི་གཞོན་
ནུ་མ་ཞིག་གི་བློ་ངོས་སུ་སྙན་ངག་རྐང་པ་ཁྲི་སྟོང་མང་པོ་ཡོད་པའི་ངོ་མཚར་
ཅན་གྱི་ཚུལ་འདིར། ད་ལྟ་ཚན་རིག་དང་མཐུན་པའི་ངོ་སྤྲོད་གསལ་པོ་ཞིག་
བྱེད་མི་ཐུབ་ཀྱང་ཁོ་མོས་བཤད་པའི་སྒྲུང་ལ་ཉན་མྱོང་བའི་སྐྱེ་བོ་ཞིག་ཡིན་
ཕྱིན། དད་པའི་སྤུ་ལོང་མི་གཡོ་བའི་མི་གཅིག་ཀྱང་མེད་པ་འདྲ། དེའི་ཕྱིར།
ཁོ་མོའི་བློ་རིག་གི་རྩལ་དང་མི་རྣམས་ཀྱི་རེ་འདུན་ལྟར་བོད་ལྗོངས་ངལ་
རྩོལ་མི་དོན་ཅུས་ཀྱིས་ཆོག་མཆན་གནང་སྟེ། ལྗོངས་གེ་སར་སྒྲུང་མྱུར་སྐྱོབ་
གཞུང་ལས་ཁང་དུ་སྡུད་ལེན་བྱས་ཤིང༌། རྒྱལ་ཁབ་ཀྱི་ལས་བྱེད་མི་སྣ་ཞིག་
ཏུ་གྱུར་བ་མ་ཟད། འབྲིང་རིམ་པའི་ལག་རྩལ་ཐོབ་ཐང་ཡང་ཁོ་མོར་གནང༌།
ཁོ་མོ་སྡུད་ལེན་བྱས་པའི་ཕྱི་ལོ་སྟེ 1981ལོར་ལྷ་ས་རུ་རྒྱལ་ཡོངས་ཀྱི་གེ་
སར་སྒྲུང་མཁན་གྱི་སྒྲུང་བཤད་ཚོགས་འདུ་ཐེངས་དང་པོ་བསྡུས། སྐབས་དེའི་
སྒྲུང་བཤད་ཚོགས་འདུའི་སྟེང་དུ་ཞིང་ཆེན་དང་ལྗོངས་ལྔའི་བོད་རིགས་ཀྱི་སྒྲུང་
མཁན10ལྷག་སླེབས་ཡོད་ཅིང་། ད་དུང་ཤིན་ཅང་དང་ནང་སོག་ནས་ཡོང་བའི་
སོག་པོའི་སྒྲུང་མཁན་ཡང་ཡོད། ཚོགས་འདུའི་སྐབས་སུ་ནོར་བུ་གླིང་ཁ་ནས་
སྒྲུང་བཤད་ཀྱི་ཚོགས་འདུ་ཆེན་པོ་ཞིག་བསྡུས་ཏེ། མང་ཚོགས་ཁྲི་སྟོང་མང་
པོར་སྒྲུང་མཁན་སྐོར་ཞིག་གིས་རང་གི་ཁྱད་འཕགས་ཀྱི་ཡོན་ཏན་ངོམས་པའི་
གོ་སྐབས་སླེབས། ཡིན་ནའང་མི་ཚོས་སེམས་ནང་དུ་ལོ་ན28ལས་མ་སོན་པའི་
བུད་མེད་སྒྲུང་མཁན་གཡུ་སྨན་གྱིས་མང་ཚོགས་འདི་འདྲ་མང་པོའི་ཁྲོད་དུ་གེ་
སར་སྒྲུང་བཤད་ཐུབ་བམ། ཡང་ན་སྒྲུང་མགོ་རྔ་ཅན་ཞིག་བཤད་ཤེས་སམ་ཞེས་
བློ་མིག་དོགས་པས་བསྒྲིབས་ཏེ་བལྟས་ནས་བསྡད་པའི་ཚེ། གཡུ་སྨན་ནི་འཚབ་
465



འཚུབ་ཅི་ཡང་མེད་པའི་སྒོ་ནས་སྒྲུང་བཤད་ཀྱི་གར་སྟེགས་སུ་བུད་དེ་བཤད་
འགོ་བརྩམས་པ་ན། བློ་ཡིད་ལས་འདས་པ་སྟེ་ཁོ་མོས་སྒྲུང་བཤད་པར་བབ་
ཆགས་ལྡན་ཞིང་ཉམས་འགྱུར་མང་བ་དང་། མཚམས་མཚམས་སུ་མིག་བཙུམ་
པ་དང་སྐབས་སྐབས་སུ་མིག་ཕྱེ་ནས་བཞིན་ལས་གཏམ་རྒྱུད་ཀྱི་ནང་དོན་ལྟར་
དུ་དགའ་སྐྱོ་གཉིས་ལྡན་གྱི་འགྱུར་བ་མང་པོ་སྟོན་ཐུབ་པ་མ་ཟད། སྒྲུང་བཤད་
ཀྱི་མཚམས་ཀྱང་རེ་ཞིག་འཇོག་མ་ཐུབ་པར་ལས་རོགས་མི་སྣས་ལག་བརྡ་ཡང་
ཡང་བསྟན་རྗེས། ད་གཟོད་མཚམས་བཞག ཉན་མཁན་གྱི་སྐྱེས་ཕོ་མོ་རྒན་
གཞོན་སུ་ཡིན་ཡང་ཡ་མཚར་མི་སྐྱེས་པ་གཅིག་ཀྱང་མེད་པ་དང་ཁོ་མོས་
བཤད་པའི་སྒྲུང་ལ་མཁས་པ་རྣམས་ཀྱིས་ཀྱང་གདེང་འཇོག་ཚད་མཐོན་
པོ་གནང་། གཡུ་སྨན་གྱིས་བཤད་པ་ལྟར་ན་ཁོ་མོས་བཤད་ཤེས་པའི་སྒྲུང་
འདི་དག་ལྷ་སྒྲུང་ལ་གཏོགས་ཤིང་། དེ་ཡང་ཐེངས་ཤིག་གི་རྨི་ལམ་ངོ་མ་ཚར་
བ་ཞིག་ལ་བརྟེན་ནས་བཤད་ཤེས་པར་གྱུར་ཟེར། ཁོ་མོ་ཡང་བབས་སྒྲུང་གི་
རིགས་ལ་གཏོགས་པའི་སྒྲུང་མཁན་ཞིག་ཡིན་པར་གྲགས།
ཁོ་མོ་སྒྲུང་མཁན་དུ་གྱུར་བའི་བརྒྱུད་རིམ་ཡང་གཞན་དང་མི་
མཚུངས་པའི་གཏམ་རྒྱུད་ཁྱད་མཚར་ཅན་ཞིག་ཡོད་དེ། གཤམ་དུ་གཏམ་
རྒྱུད་དེ་རགས་རིམ་ཙམ་ཞིག་བཀོད་ན།
དེ་ཡང་ཁོ་མོ་ལོ་16སོན་པའི་ལོ་དེའི་དཔྱིད་ཀར། ཁོང་དང་ཁོང་གི་གྲོགས་
མོ་བཟང་པོ་ཚེ་རིང་སྐྱིད་གཉིས་ཀྱིས་ནམ་རྒྱུན་ལྟར་ནོར་ལུག་གི་ཁྱུ་དེད་ནས་རུ་
རྒྱབ་ཀྱི་ན་ལུང་མཛེས་ཤིང་སྡུག་པ་ཞིག་འདུག་པ་དེར་སླེབས་རྗེས། ཚེ་རིང་
སྐྱིད་ཀྱིས་ནོར་ལུག་གི་ཁྱུའི་གཡས་སུ་བཙོག་སྟེ་ནོར་ལུག་ཐམས་ཅད་གར་འགྲོར་
མིག་གིས་འཚོས་ ནས་འདུག་པ་དང་། གཡུ་སྨན་ནོར་ལུག་གི་ཁྱུའི་རྗེས་སུ་རི་
སྐྱེས་ཀྱི་མེ་ཏོག་མང་པོའི་ཁྲོད་དུ་གཉིད་སོང་བ་ལགས། སྐབས་དེར་ཁོ་མོར་
166



རྨི་ལམ་ཡ་མཚར་བ་ཞིག་རྨིས་པ་སྟེ། ཁོ་མོའི་མདུན་ན་མཚོ་ཆེན་པོ་གཉིས་
འདུག་པ་སྟེ། གཅིག་ནི་ཆུ་ནག་ཅན་གྱི་མཚོ་དང་གཅིག་ནི་ཆུ་དཀར་ཅན་གྱི་
མཚོ་ཡིན། དེ་ཡང་མཚོ་ནག་དེའི་ནང་ནས་བཞིན་དམར་པོ་ཅན་གྱི་བདུད་མོ་
ཞིག་ལྡིང་ཡོང་ཞིང་། ཁོ་མོ་བཙན་གྱིས་མཚོ་ནག་ནང་དུ་འདེད་པའི་སྐབས་
དེར། མཚོ་དཀར་གྱི་དཀྱིལ་ནས་མཛེས་སྡུག་ཡིད་དུ་འོང་བའི་ལྷ་མོ་ཞིག་ཡོང་
ནས་བདུད་མོ་དེར་བཤད་རྒྱུར། འདི་ནི་ངེད་ཅག་གེ་སར་རྒྱལ་པོའི་རྗེས་ཀྱི་
མི་ཡིན་པས། བདག་གིས་ཁོ་མོར་གེ་སར་རྒྱལ་པོའི་རླབས་ཆེན་མཛད་འཕྲིན་
དག་མ་བསྐྱུར་བར་ཁྲིད་དེ་ཤེས་སུ་བཅུག་སྟེ། བོད་ཁུལ་ཡོངས་ལ་བརྒྱུད་སྒྲོག་
དར་སྤེལ་དུ་གཏོང་བར་འཇུག་རྒྱུ་ཡིན་ཟེར། དེར་བདུད་མོས་ཁོ་མོ་ལྷ་མོ་ཡིན་
པ་ཤེས་ནས་སྐྲག་སྟེ་དེ་མ་ཐག་མཚོ་ནག་ནང་དུ་འཛུལ་སོང་བ་ཡིན། དེ་ནས་
ཅང་མ་འགྱངས་པར་མཚོ་དཀར་དེ་ལས་ལུས་ལ་གྱོན་པ་དཀར་པོ་མནབས་པའི་
ཕོ་གསར་ཞིག་ཡོང་སྟེ། རིན་པོ་ཆེ་མཐོང་མ་མྱོང་བ་མང་པོ་ཁོ་མོར་གནང་
ཞིང༌། ཁྱོད་ནི་ངེད་ཅག་གི་མི་ཡིན་ད་ཕྱིར་སོང་ཆོག་ཅེས་གསུང་མཐར། ལྷ་མོ་
དེ་དང་ཕོ་གསར་དེ་གཉིས་ཕྱིར་མཚོ་དཀར་ནང་དུ་འཛུལ་སོང་། སྐབས་དེར་
མཚོ་ལས་ཡང་ལྷ་བྱ་ཞིག་འཕུར་ཡོང་སྟེ་ཁོ་མོ་དུར་ཁྲོད་ནང་དུ་བཀུགས་སོང་
ནས། ལྷ་བྱ་དེས་ཁོ་མོའི་དཔུང་བའི་ཤ་བཅད་དེ་ལྷ་ལ་མཆོད་པར། ཁོ་མོས་
ན་ཟུག་མ་བཟོད་པར་ཡོད་པའི་སྐབས་དེར་གཉིད་ལས་སད་བྱུང་། ཉིན་དེར་
ཕྱིར་ཡུལ་དུ་ལོག་རྗེས་གཡུ་སྨན་ལ་ན་ཚ་ཆེན་པོ་ཞིག་བྱུང་ཞིང་། ཕལ་ཆེར་ཟླ་
གཅིག་གི་རིང་ལ་ནད་དེ་དྲག་མ་ཐུབ། ཁོ་མོ་ན་བའི་སྐབས་དེར་མིག་ལམ་དུ་
གེ་སར་རྒྱལ་པོ་དང་དཔའ་རྟུལ་སུམ་ཅུའི་གཟུགས་བརྙན་སྣ་ཚོགས་ཡང་ཡང་
འཆར་ཞིང་། ངག་ལས་ཀྱང་ལྡབ་ལྡིབ་མང་པོ་སྨྲ་བཞིན་འདུག དུས་དེར་ཁོ་
མོའི་ཕ་རྒན་སེམས་མ་བདེ་བར་རབ་བརྟན་དགོན་པར་ཆོས་ནས་བླ་མར་ཞུས་
467



ཏེ། ཆོས་འདོན་དུ་བཅུག བླ་མས་ཆོས་བཏོན་རྗེས་ཀྱི་ཉིན་བཞི་ལྔ་འདས་པ་
ལ། གཡུ་སྨན་གྱི་ནད་ཇེ་ལེགས་སུ་སོང་ཞིང་རིམ་གྱིས་སངས་དྲག་ཏུ་སོང་བའི་
སྐབས་དེར། ཁོ་མོས་གེ་སར་སྒྲུང་ཡང་བཤད་ཤེས་པ་ཞིག་ཏུ་གྱུར་འདུག་
གོང་ཞུའི་གཏམ་རྒྱུད་ངོ་མཚར་བ་འདི་གཡུ་སྨན་སྒྲུང་མཁན་གྱི་ལམ་
དུ་བརྒྱུད་པའི་གོ་རིམ་འབའ་ཞིག་ལགས། གཡུ་སྨན་གྱི་རྨི་ལམ་དུ་ཤར་
བའི་གཏམ་རྒྱུད་དེ་ལྷ་སྒྲུང་དང་འདྲ་བའི་སྣང་ཚུལ་ཞིག་སྟེར་ཡང་ཁོ་མོའི་
འཚོ་བ་དངོས་དང་འབྲེལ་འདྲིས་དམ་པོ་མཆིས། ཁོ་མོའི་རྨི་ལམ་ནང་ཤར་
བའི་མཚོ་ནག་དང་མཚོ་དཀར་གཉིས་ཡོད་པ་དེ་ཡང་གཡུ་སྨན་ཚང་གི་རུ་
རྒྱབ་ན་ཡོད་ཅིང་། མིང་ལའང་མཚོ་ནག་དང་མཚོ་དཀར་ཟེར། མཚོ་འདི་
གཉིས་ཀྱི་འགྲམ་ནི་ཁོ་མོས་རྒྱུན་པར་ནོར་ལུག་འཚོ་སྐྱོང་བགྱིད་པའི་ཡུལ་
གཙོ་བོ་ཡིན། གཡུ་སྨན་གྱི་ཕ་ཡུལ་སོག་རྫོང་ཡིན་ལ། སོག་རྫོང་གི་ཆགས་
ཡུལ་ནི་ནག་ཆུ་དང་ཆབ་མདོ་གཉིས་ཀྱི་དཀྱིལ་ན་ཡོད། ལྷ་སའི་གྲོང་ཁྱེར་གྱི་
བར་དུ་སྤྱི་ལེ་བདུན་བརྒྱ་ཡས་མས་ཡོད་ཅིང་། ཆབ་མདོའི་བར་དུ་སྤྱི་ལེ་ལྔ་
བརྒྱ་ཡས་མས་ཡོད། ས་ཆ་དེའི་རྒྱུ་དང་འབྱོར་པ་དུས་སྔ་མོ་ནས་དབུལ་པོ་
ཡིན་ན་ཡང་གཡུ་སྨན་ཚང་གི་འཚོ་བའི་ཆ་རྐྱེན་འབྲིང་ཙམ་ཡིན་པས་དཀའ་
ངལ་དེ་འདྲ་ཆེན་པོ་མེད། ཁོ་མོ་ཚང་ལ་ནོར་ནག་བརྒྱ་ལྷག་དང་ལུག་བདུན་
ཅུ་ལྷག་ཡོད་ཅིང་། བཟའ་མི་ཕ་མ་མིང་སྲིང་ལྔ་ཡོད། ཁོ་མོ་མིང་སྲིང་
ཐམས་ཅད་ལས་ལ་བརྩོན་ཞིང་ཕ་མར་གུས་བཀུར་ལྡན་པ་ཞིག་ཡིན། །
གཡུ་སྨན་གྱི་ཨ་ཕའི་མིང་ལ་རླུང་རྟ་ཟེར་ཞིང་། ཁོང་ཉིད་ཆུང་དུས་
ནས་རིག་གནས་སྒྱུ་རྩལ་ལ་དགའ་ཞིང་སྦྱངས་པ་ཡང་ཅུང་ལེགས་པོ་བགྱིས་
ཡོད། ཁྱད་པར་དུ་གླིང་གེ་སར་རྒྱལ་པོའི་སྒྲུང་ལ་སྤྲོ་བ་ཚད་མེད་སྐྱེས་པས་
སྒྲུང་གི་ལོ་རྒྱུས་དང་དབྱངས་རྟ་བཅས་པ་མང་པོ་ཤེས་པ་མ་ཟད་སྡེ་བའི་
168



ནང་གི་སྒྲུང་མཁན་ཡང་ཨང་དང་པོའི་གྲས་སུ་ཡོད། སྡེ་པའི་རྟ་རྒྱུགས་
གླུ་ལེན་གྱི་ཚོགས་ཆེན་གང་བསྡུས་པའི་སྐབས་སུ། ཁོང་གིས་གེ་སར་སྒྲུང་
བཤད་པ་ནི་ཚང་མའི་བློ་ཡིད་ལ་ངེས་ཡོད། སྒྲུང་མཁན་མི་གཅིག་པ་མང་
པོས་འགྲན་སྡུར་བྱས་ཀྱང་ཁོང་གིས་བཤད་པའི་སྒྲུང་ནི་སྒྱུ་རྩལ་གྱི་ཁྱད་ཆོས་
ཤིན་ཏུ་ལྡན་པས། ཉན་མཁན་མང་པོའི་དགའ་བསུ་ཐོབ་པ་མ་ཟད། ཐེངས་
རེའི་དགའ་རྟགས་ཨང་དང་པོ་ཡང་ཁོང་ཉིད་གཅིག་པུར་ཐོབ་པ་རེད།
གཡུ་སྨན་དགུང་ལོ16ཐོག་རྨི་ལམ་ཞིག་ལ་བརྟེན་ནས་སྒྲུང་མཁན་
ཞིག་ཏུ་གྱུར་བའི་རྗེས་སུ། རླུང་རྟས་རང་གི་བུ་མོས་བཤད་པའི་སྒྲུང་ལ་ཡིད་
ཚིམ་བྱུང་ཞིང་ཁོང་གི་དགོངས་པར་ད་ལྟ་འཇིག་རྟེན་འདིར་འདུག་པའི་
དུས་ཚོད་མི་འགྱངས་ཞེས་ཤར་ཏེ། བདག་ཉིད་ཀྱི་ཤེས་རིག་ཀྱང་བུ་མོར་
བརྒྱུད་ཚར་བར་བརྟེན། ང་ཡང་བདེ་བ་ཅན་གྱི་ཞིང་ཁམས་སུ་འགྲོ་རན་
པ་ཡིན་ཞེས་ཆུང་མར་བཤད། ཉིན་ཞིག་གཡུ་སྨན་ཁྱིམ་མཚེས་ཀྱི་གྲོགས་
པོ་དང་མཉམ་དུ་ཕྱུགས་འཚོ་བར་སོང་བའི་སྐབས་སུ། རླུང་རྟས་གློ་བུར་
དུ་ཆུང་མ་བོས་ནས་སང་ཉིན་གཡུ་སྨན་ཕྱུགས་རྫིར་འགྲོ་རུ་མ་འཇུག ངར་
གཡུ་སྨན་ལ་ཁ་བརྡ་བཤད་རྒྱུ་མང་པོ་ཡོད་ཟེར། ཡིན་ནའང་ཁོང་གི་ཆུང་
མས་མཐོང་ཆེན་མ་བྱས་པར་ཕྱི་ཉིན་སྔར་བཞིན་གཡུ་སྨན་ཕྱུགས་རྫིར་འགྲོ་
རུ་བཅུག ཉིན་དེར་གཡུ་སྨན་ཕྱུགས་རྫི་ནས་ཕྱིར་སླེབས་པའི་ཚེ། ཕ་རྒན་
གྱིས་མིག་བཙུམ་ཞིང་ངོ་ཡང་ཐུག་མ་ཐུབ་པས་ཁོ་མོའི་འགྱོད་པའི་མིག་ཆུ་ནི་
ཕྲེང་རྡོག་ཆད་པ་ལྟར་བཞུར་བྱུང་། ཕ་རྒན་འདས་རྗེས་གཡུ་སྨན་གྱིས་སྒྲུང་
བཤད་པའི་འགོ་ཡང་བརྩམས་ཤིང་། ཁོ་མོས་དུས་དང་རྣམ་པ་གང་ལའང་
གེ་སར་རྒྱལ་པོ་དང་དཔའ་རྟུལ་སུམ་ཅུ། སྨན་མཆོག་བཅུ་གསུམ་བཅས་ལ་
དད་པ་ཟློག་མེད་བགྱིས་ཏེ། ཁོམ་སྐབས་རེ་བྱུང་ན་སྒྲུང་བཤད་པ་ནི་ཕལ་
f69



ཆེར་གོམས་སྲོལ་ཞིག་ཏུ་གྱུར་འདུག ཁོ་མོས་བཤད་པའི་སྒྲུང་ཡང་རིམ་གྱིས་
ཆ་ཚང་ཞིང་དོན་ལྡན་པ་ཞིག་ཏུ་གྱུར་ཞིང་། སྒྲུང་མཁན་གྱི་མཚན་སྙན་
ཡང་རིམ་གྱིས་རང་སྡེ་ནས་ཕྱི་སྡེ་བར་དུ་ཁྱབ་དང་ཁྱབ་བཞིན་མཆིས།
གཡུ་སྨན་གྱིས་སྒྲུང་བཤད་པར་ཡང་ཐུན་མོང་མ་ཡིན་པའི་ཁྱད་ཆོས་ལྡན་
ཡོད་དེ། དེ་ཡང་ཁོ་མོས་རྒྱུན་པར་སྒྲུང་བཤད་ཀྱི་སྐབས་སུ། ལག་ཏུ་ཕྲེང་བ་
ཞིག་བཟུང་ཞིང༌། མིག་ཟུང་བཙུམ་ནས་སྐབས་སྐབས་སུ་ཕྱེ་ནས་ཅུང་ཙམ་
བལྟས་རྗེས་ཡང་མིག་ཟུང་བཙུམ་པའི་ཁྱད་ཆོས་ལྡན། ཁོ་མོས་བཤད་པ་ལྟར་
ན། སྒྲུང་བཤད་པའི་སྐབས་སུ། མིག་ཟུང་བཙུམ་ཚེ་མིག་ལམ་དུ་གེ་སར་རྒྱལ་པོ་
དང་དཔའ་རྟུལ་རྣམས་ཀྱིས་གཡུལ་འགྱེད་བགྱིད་པའི་གཟུགས་རིས་འཛད་མེད་
ཤར་ཐུབ་ཅིང་། གལ་སྲིད་གཟུགས་རིས་དེ་དག་མིག་ལམ་དུ་འཚར་མ་ཐུབ་ན་
སྒྲུང་ཡང་ངག་ལས་འཁྲོལ་མི་ཐུབ་ཅེས་བཤད། ཁོ་མོ་ལྷ་སར་སླེབས་རྗེས་བཤད་
པའི་སྒྲུང་དང་རང་གི་ཕ་ཡུལ་དུ་བཤད་པའི་སྒྲུང་གཉིས་ཀྱང་མི་འདྲ། ཕ་ཡུལ་
དུ་བཤད་པའི་སྒྲུང་ལྷ་སར་བཤད་པའི་སྒྲུང་ལས་ལེགས་ཤིང་ཁར་ཡང་བདེ་ཟེར།
སྒྲུང་མཁན་གཡུ་སྨན་གྱིས་སྒྲུང་ཁག་མི་གཅིག་པ70ལྷག་བཤད་ཤེས་
ཤིང་། དེ་དག་ལས་ལྡོང་ཆེན18དང་རྫོང་ཆུང48ཡོད། སྒྲུང་ཁག་དེ་དག་
ཀྱང་འགོ《ལྷ་གླིང་གབ་ཙེ་དགུ་སྐོར》དང་མཇུག《འཛམ་གླིང་བྱང་འདུལ》
བཅས་ཕལ་ཆེར་གླིང་སྒྲུང་གི་སྔ་གཞུག་ལྟར་ཆ་ཚང་བ་ཡིན། དཀར་ཆག་
ཟུར་དུ་བཀོད་ཡོད། ཁོ་མོས་བཤད་ཟིན་པའི་སྒྲུང་ཁག་བཅུ་ལྷག་ཀྱང་སྒྲ་ཕབ་
པ་ལྟར་ཟིན་བྲིས་བཀོད་དེ་དག་སྒྲིག་དང་དཔར་སྐྲུན་གནང་བཞིན་པའི་
སྒང་ཡིན། མ་འགྱངས་པར་ཁོ་མོས་བཤད་པའི་སྒྲུང་ཁག་གསར་པ་དག་
གཅིག་རྗེས་གཉིས་མཐུད་ཀྱིས་ཀློག་པ་པོ་རྣམས་ཀྱི་སྤྱན་ལམ་དུ་འབུལ་ཐུབ་
པའི་སྐལ་བ་ཡོད་པར་ཡིད་ཆེས་བརྟན་པོ་མཆིས།
179



ཁོ་མོར 1987ལོ་དང་1997ལོ་ལ་ཀྲུང་དབྱང་རིག་གནས་པུའུ་དང་རྒྱལ་
ཁབ་མི་རིགས་ལས་དོན་ཨུ་ཡོན་ལྷན་ཁང་། ཀྲུང་གོའི་སྤྱི་ཚོགས་ཚན་རིག་
ཁང་བཙས་སྡེ་ཁག་བཞིས་ཐེངས་གཉིས་ལ་སྒྲུང་མཁན་ཕུལ་བྱུང་ཅན་གྱི་
གཟི་བརྗིད་མཚན་སྙན་གནང་སྟེ། གཟེངས་བསྟོད་ཚད་མཐོན་པོ་གནང་
བར་བརྟེན། ཁོ་མོའི་མཚན་བཟང་གི་བ་དན་སྲིད་གསུམ་ཁམས་སུ་གཡོས་
དང་གཡོ་བཞིན་པའི་སྒང་ཡིན།
གཡུ་སྨན་གྱིས་བཤད་ཤེས་པའི་སྒྲུང་ཁག་སྐོར་ཞིག་གི་དཀར་ཆག
1.《ལྷ་གླིང》2.《འཁྲུངས་གླིང》3.《འགོག་གླིང་གཡུལ་འགྱེད》
4.《གཉན་གླིང་གཡུལ་འགྱེད》5.《ཆགས་གླིང》 6.《འཇར་གླིང་གཡུལ་
འགྱེད》 7《རོང་གླིང་གཡུལ་འགྱེད》 8.《འདན་མའི་ནས་རྫོང》 9.《སྒོ་
སྡེའི་ཁྱུང་རྫོང》 10.《བདུད་ཀླུ་བཙན》 11.《ཧོར་གུར་དཀར》l2.《འཇང་
ས་དམ》 13.《མོན་ཤིང་ཁྲི》 14.《སྟག་གཟིག་ནོར་རྫོང》 15.《བྱེ་རིའི་བྱུར་
རྫོང》16.《ཁ་ཆེ་གཡུ་རྫོང》17.《མཐིང་གེ་ལྕགས་རྫོང》18.《སུམ་པའི་མཛོ་
རྫོང》 19.《ཤང་ཞུང་མུ་ཏིག་རྫོང》20.《ཨ་གྲགས་གཟི་རྫོང》21.《མཐའ་
གླིང་གཡུལ་འགྱེད》22.《ཕྱི་གླིང་གཡུལ་འགྱེད》23.《མེ་གླིང་གསེར་གཡང》
24.《སྨུག་གུ་དྲེལ་རྫོང》 25.《བྷེ་ར་ལུག་རྫོང》 26.《མི་ནུབ་དར་རྫོང》
27.《གྲུ་གུ་གོ་རྫོང》28.《དམྱལ་གླིང་མུན་པ་རང་གསལ》29.《དམྱལ་གླིང་
རྫོགས་པ་ཆེན་པོ》30.《ཁམས་གསུམ་བདེ་བཀོད》བཅས་ཡིན་པའོ། །
གསུམ། སྒྲུང་པ་གྲགས་ཅན་བསམ་གྲུབ།
དེ་ཡང་བབས་སྒྲུང་རིགས་ཀྱི་སྒྲུང་པ་བསམ་གྲུབ་ལགས་ནི་བོད་
471



ལྗོངས་བྱང་ཐང་གི་སྟེང་ཆེན་ས་ཆར་འབོད་པ་དེའི་མི་ཡིན་ལ། ཁོང་གི་
གཅེས་སུ་འོས་པའི་ཕ་ཡུལ་ནི་རོང་མ་འབྲོག་གི་ས་ཆ་ཆུང་ཆུང་ཞིག་ཡིན་
རུང་། སའི་ཆགས་རིམ་ཐད་ནས་གླེང་ན་བོད་ལྗོངས་ཀྱི་ནག་ཆུ་དང་ཆབ་
མདོ། མཚོ་སྔོན་ཡུལ་ཤུལ་ཁུལ་གྱི་ནང་ཆེན་རྫོང་བཅས་ཀྱི་དཀྱིལ་དུ་ཆགས་
ཡོད་དེ། མཚོ་སྔོན་ནས་ནག་ཆུ་དང་ཆབ་མདོ། དེ་ནས་སྟོད་ཉི་མ་ལྷ་སར་
མཇལ་སྐོར་ལ་ཕེབས་ཚེ་ངེས་པར་དུ་ས་ཆ་ཆུང་ཆུང་དེར་བརྒྱུད་དགོས་
སྟབས། ས་ཆ་ཆུང་ཆུང་དེ་ནི་ཚོང་པ་དང་མཇལ་པ་ཚོ་དུས་རྒྱུན་པར་ཡར་
ཕེབས་མར་རྒྱུ་གནང་སྐབས་ཞག་བཞུགས་དང་ངལ་གསོ་བྱེད་སའི་འབབ་
ཚིགས་གལ་ཆེན་ཞིག་ཏུ་གྱུར་ཡོད་པ་ཡིན།
སྒྲུང་པ་བསམ་གྲུབ་ལགས་ནི་ཆུང་བྱིས་པ་བསམ་མེད་ཀྱི་དུས་ནས་
བཟུང་ཡིད་འཛིན་གྱི་ནུས་པ་ཧ་ཅང་ཆེ་བའི་བྱིས་ཆུང་རིག་རྒོད་ཅིག་ཡིན་ཏེ།
ཁོང་གི་ཨ་མྱེས་བློ་བཟང་དགེ་ལེགས་ཀྱིས་བཤད་པའི་གླིང་རྗེ་གེ་སར་རྒྱལ་
པོའི་སྒྲུང་གི་ནང་དོན་ཅུང་ཙམ་ཧ་གོ་བའི་དུས་ནས་བཟུང་། ཁོང་ནི་ཨ་མྱེས་
བློ་བཟང་དགེ་ལེགས་ཀྱི་ལུས་ཀྱི་གྲིབ་མ་དང་རྗེས་ཀྱི་རྔ་མ་ཇི་བཞིན་དུས་
དང་རྣམ་པ་ཀུན་ཏུ་ཨ་མྱེས་ལགས་ཀྱི་རྗེས་འབྲངས་ནས་གླིང་རྗེ་གེ་སར་རྒྱལ་
པོའི་སྒྲུང་སྣ་ཚོགས་སྒྲ་འཛིན་རྣ་བའི་ལམ་དུ་རྒྱུ་མྱོང་སྟབས། རིམ་བཞིན་
ཁོང་ནི་གླིང་རྗེ་གེ་སར་རྒྱལ་པོ་མཆོག་ལ་དད་པ་ལྷོད་མེད་བྱེད་མཁན་གྱི་
བྱིས་པ་ཞིག་དང་གླིང་སྒྲུང་ཉན་པར་ཧ་ཅང་དགའ་ཞིང་སྤྲོ་བའི་བྱིས་པ་ཞིག་
ཏུ་གྱུར་པ་རེད། སྐབས་དེའི་སྒྲུང་པ་བསམ་གྲུབ་ལགས་ལ་མཚོན་ན་ཚེ་ཐོག་
འདི་རུ་ཆེས་བདེ་སྐྱིད་ལྡན་པའི་བྱིས་པ་ཞིག་ལགས་མོད་ཀྱི། འོན་ཏེ་སྐྱིད་
མི་རྟག་མཚན་མོའི་རྨི་ལམ་ཟེར་བའི་དཔེ་བཞིན། བྱམས་དང་བརྩེ་བ་ཕ་མ་
ལས་ཀྱང་ལྷག་པའི་ཨ་མྱེས་བློ་བཟང་དགེ་ལེགས་ཚེ་ལས་འདས་རྗེས། བྱིས་
A72



ལོ་བསམ་མེད་ཡིན་པའི་བསམ་གྲུབ་ལགས་ལ་མཚོན་ན་ཁོག་པའི་སྙིང་དང་
གདོང་གི་མིག་དང་འདྲ་བའི་རིན་ཆེན་ནོར་བུ་ཞིག་གློ་བུར་དུ་གར་སོང་མ་
ཤེས་པར་བོར་བ་ཇི་བཞིན་སེམས་སྡུག་གི་རྒྱ་མཚོ་ཆེན་པོའི་ཀློང་དུ་ལྷུང་བར་
མ་ཟད། གླིང་རྗེ་གེ་སར་རྒྱལ་པོའི་སྒྲུང་སྒྲ་འཛིན་རྣ་བས་ཐོས་དཀའ་བས།
ཚེ་ཐོག་འདི་ན་གསོན་པོར་བསྡད་ཀྱང་སྙིང་པོ་ཅི་ཡང་མེད་པའི་སྣང་བ་ཞིག་
མ་བཅོས་རང་ཤུགས་སུ་སྐྱེས་འོང་སྟེ། བློ་དང་རིག་པ་ཤིན་ཏུ་རྒོད་པ་དང་
སྒྲུང་དང་གཏམ་རྒྱུད་སོགས་ཉན་པར་ཧ་ཅང་དགའ་བའི་བསམ་གྲུབ་ཁོང་
རིམ་བཞིན་ཁ་ན་ཚིག་ཉུང་ཞིང་གདོང་ན་སྐྱིད་མེད་པའི་བྱིས་པ་ཞིག་ཏུ་གྱུར་
སོང་། འཇིག་རྟེན་བོད་ཀྱི་ཁ་དཔེ་ལ་སྡུག་ཁུར་པོའི་སྟེང་ལ་རྡོ་ལོག་ཅེས་པ་
ལྟར་ཁོང་གི་ཨ་མྱེས་བློ་བཟང་དགེ་ལེགས་ཚེ་ལས་འདས་ཏེ་དགོང་ཞག་བཞི་
བཅུ་ཞེ་དགུའང་མ་ཚང་བའི་ཉིན་ཞིག ཡུལ་གྲུ་གཞན་གྱི་མི་འགའ་ཡོང་ནས་
ཨ་མྱེས་བློ་བཟང་དགེ་ལེགས་གསོན་འཇིག་རྟེན་ཁམས་ན་བཞུགས་དུས་ཁོ་
པ་ཚོར་དངུལ་གྱི་དོམ་ཆད་པ་འདི་འདྲ་དང་དེ་འདྲ་ཡོད་ཅེས་ཟེར་ཏེ། ཁྱིམ་
ཚང་དེར་ཁ་ག་སོ་བྱེད་ཀྱི་ལོག་མཛོ་གཉིས་ཡོད་པ་དེད་སོང་། ཉིན་དེ་ནས་
བཟུང་བྱིས་ཆུང་བསམ་མེད་ཡིན་པའི་བསམ་གྲུབ་ལགས་གཞན་གྱི་ཁྱིམ་
ལ་སོང་སྟེ་བེའུ་རྫི་དང་རེའུ་རྫི་ལ་སོགས་གཡོག་ལས་བྱས་ནས་ཉི་མ་ཕུད་
ཐབས་དང་ཕོ་བ་གཏོང་ཐབས་མི་བྱེད་ཐབས་མེད་ཡིན་པའི་གནས་སུ་ལྷུང་།
སྐབས་དེར་བསམ་གྲུབ་ལགས་དགུང་ལོ་ཧ་ཅང་ཆུང་བའི་བྱིས་པ་ཞིག་ཡིན་
རུང་། དུས་རྒྱུན་པར་མི་བསམ་ཤེས་ཤིག་ལྟར་ཁ་མིན་སེམས་ནས་གླིང་རྗེ་
གེ་སར་རྒྱལ་པོ་མཆོག་ལ་དད་པ་ལྷོད་མེད་བྱས་ཏེ་མ་འོངས་པའི་བྱ་བ་དང་
འཚོ་བའི་ཕྱོགས་ནས་སྐྱབས་འཇུག་ཞུ་བཞིན་ཡོད། བསམ་གྲུབ་ལགས་བྱིས་
ལོ་བཅུ་གཅིག་ཡིན་པའི་ལོ་དེའི་ཉིན་ཞིག་སྔར་བཞིན་རི་མགོར་སོང་ནས་
473



ཕྱུགས་འཚོས། ཉིན་དེའི་གནམ་གཤིས་ནི་བུད་མེད་གཡོ་སྒྱུ་ཅན་ཞིག་གི་ངོ་
གདོང་ལྟར་འགྱུར་ལྡོག་བྱུང་བ་མགྱོགས་ཏེ་སྔ་དྲོར་སྤྲིན་པ་བྱིའུའི་མགོ་ཙམ་
ཞིག་མེད་པར་རི་ལུང་ཀུན་ལ་ཁྲི་གདུགས་ཉི་མའི་འོད་ཟེར་ལམ་ལམ་འཕྲོས་
མོད། འོན་ཏེ་ཕྱི་དྲོར་གློ་བུར་དུ་སྤྲིན་པ་ནག་པོ་འཁྲིགས་ཏེ་ཆར་པ་བབས་
སྟབས། བསམ་གྲུབ་ལགས་ཀྱིས་ཟོག་ཁྱུ་བྲག་རྩ་ཞིག་ཏུ་བརྒྱབ་སྟེ་རང་ཉིད་
བྲག་ཁུང་ཆུང་ཆུང་ཞིག་ཡོད་པའི་ནང་འཛུལ་ནས་ཆར་བྱོལ་བྱས། སྐབས་
དེར་བསམ་གྲུབ་ལགས་ཀྱིས་ཅི་ཡིན་འདི་ཡིན་མ་ཤེས་པར་སྐྱིད་པོ་གཉིད་ཀྱི་
འཇིག་རྟེན་དུ་སོང་སྟེ། དེང་ཐོག་ཁོང་ཚང་ལ་ཡོང་ནས་ལོག་མཛོ་གཉིས་
འདེད་མཁན་གྱི་དོམ་འདེབས་པའི་མི་དེ་ཚོར་འཕྲད་བྱུང་བ་དང་། མི་དེ་
ཚོས་ཁོང་ལ་གཅར་རྡུང་བྱས་ཤིང་གཅིག་གིས་གྲི་རིང་ཞིག་ཕར་ནས་ཁོང་ལ་
རྒྱག་གྲོབས་བྱེད་སྐབས་གློ་བུར་དུ་ཁྲབ་རྨོག་འཁོར་གསུམ་བསྐོར་བའི་སྐྱེས་
མཆོག་སྨུག་པོ་དུང་གི་སོ་སྒོ་ཅན་ཕྱག་ཏུ་མདུང་རིང་བཟུང་བ་ཞིག་ཕེབས་
ཡོང་ནས་ཁོང་ལ་གཅར་རྡུང་བྱེད་མཁན་གྱི་མི་དེ་ཚོ་ལ་འདེད་ལུང་འདེད་
བྱས་རྐྱེན། བསམ་གྲུབ་ལགས་དགའ་སྤྲོ་ཆེན་པོ་སྐྱེས་ཏེ་མི་དེར་བཀའ་དྲིན་
ཞུ་བའི་ཚིག་འགའ་བརྗོད་འདོད་སྐྱེས་མོད། འོན་ཏེ་ཚིག་གཅིག་ཀྱང་ངག་
ལས་མ་ཐོན་པས་ཁོང་གིས་ཤུགས་ཆེན་པོས་ཁྱེད་ནི་གླིང་རྗེ་གེ་སར་རྒྱལ་
པོ་རིན་པོ་ཆེ་ཡིན་ལགས་སམ་ཞེས་དྲིས་པ་ན། མི་དེའི་གདོང་ལ་འཛུམ་
མདངས་ཤིག་བྱུང་སྟེ་མི་སྣང་བར་གྱུར་སོང་། སྐབས་དེར་ཁོང་ཡང་གཉིད་
ལས་སད་བྱུང་བས་ད་གཟོད་རྨི་ལམ་རྨིས་པ་ཤེས། དགོང་མོ་དེར་ཟོག་དེད་
ནས་ཡུལ་ལ་ཐོན་རྗེས་ཁོང་གི་མགོ་ལུས་ན་བ་དང་རྐང་ལག་གི་རྩ་ཐམས་
ཅད་ལྷོད་པོར་གྱུར་ནས་མིག་ལམ་དུ་ཉིན་དེར་རྨིས་པའི་རྨི་ལམ་ནང་གི་
སྣང་བརྙན་དེ་དག་རྒྱུ་ཡོང་ནས་ཁ་ལས་ཡིན་མིན་མང་པོ་ཞིག་གླེང་སྟབས།
474



ཁོང་གི་དྲིན་ཆེན་ཨ་ཕས་བསམ་གྲུབ་ལགས་དེ་རིང་བླ་འཁྱམས་ཡོད་པ་
ལྟ་བུའི་རྣམ་འགྱུར་དེ་དག་མཐོང་ནས་སྐྲག་མདངས་དང་འཚབ་འཚུབ་
ངང་ནས་བུ་ཆུང་བསམ་གྲུབ་དགོན་པའི་སྤྲུལ་སྐུའི་མདུན་དུ་ཁྲིད། ཉིན་
འགའི་རིང་སྤྲུལ་སྐུས་དགོན་པའི་ནང་དུ་བསམ་གྲུབ་ལ་བྱབས་ཁྲུས་མཛད་
པ་དང་དེའི་ཞོར་དུ་འཚོ་བ་དང་ཕྱོགས་གང་ཐད་དུ་བྱམས་སྐྱོང་ལེགས་པོ་
གནང་རྐྱེན་ཉིན་དུ་མའི་རྗེས་སུ་བསམ་གྲུབ་ལགས་སྔར་བཞིན་ཁམས་ཇེ་
དྭངས་དང་ལུས་ཇེ་བདེར་སོང་བ་མངོན་གསལ་ཡིན་མོད། འོན་ཀྱང་ཧ་
ཅང་མཚར་བ་ཞིག་ནི་ཁོང་གིས་དུས་རྒྱུན་པར་ཁྲབ་རྨོག་འཁོར་གསུམ་དང་
མདའ་གྲི་མདུང་གསུམ་ལ་སོགས་པའི་རྨི་ལམ་སྣ་ཚོགས་ཤིག་རྨི་བཞིན་ཡོད་
དེ། དགོང་མོ་ཞིག་གི་རྨི་ལམ་ནང་དུ་ཁོང་ཉིད་ཀྱིས་ཀྱང་དགོན་པའི་སྤྲུལ་
སྐུ་ཇི་བཞིན་གླིང་རྗེ་གེ་སར་རྒྱལ་པོའི་སྒྲུང་ཁག་རེ་རེ་བཞིན་ལྟ་ཐུབ་པར་མ་
ཟད། ད་དུང་སྒྲུང་ཁག་རེ་རེ་བཞིན་བཤད་ཤེས་ལ། ཁོང་གིས་གླིང་སྒྲུང་
བཤད་སྐབས་མཐའ་འཁོར་དུ་ངོ་ཤེས་མིན་གཉིས་ཀྱི་སྒྲུང་ལ་ཉན་མཁན་ཧ་
ཅང་མང་པོ་འདུས་ཡོད་པ་དང་། གཉིད་ལས་སད་རྗེས་རྨི་ལམ་དུ་བལྟས་པ་
དང་བཤད་པའི་སྒྲུང་དཔེ་དེ་དག་གི་ནང་དོན་ཐམས་ཅད་རྡོ་ལ་རི་མོ་བྲིས་
པ་ཇི་བཞིན་བློར་བཟུང་ཡོད་པ་རེད། གནས་ཚུལ་དེ་དག་དགོན་པའི་སྤྲུལ་
སྐུ་རིན་པོ་ཆེས་མཁྱེན་རྗེས་ཤིན་ཏུ་ཐུགས་དགྱེས་ཡོད་པ་ཡིན། བསམ་གྲུབ་
ལགས་དེ་ལྟར་དགོན་པའི་སྤྲུལ་སྐུའི་མདུན་དུ་ཟླ་གཉིས་ལྷག་ཙམ་འདས་
རྗེས་ཕྱིར་རང་ཁྱིམ་ལ་ལོག་པ་ནས་བཟུང་ཉིན་རྒྱུན་བསམ་གྲུབ་ལགས་ཀྱི་
སེམས་ནས་གླིང་རྗེ་གེ་སར་རྒྱལ་པོའི་སྒྲུང་བཤད་འདོད་ཀྱི་འདུན་པ་ཉིན་རེ་
ལས་ཉིན་རེར་ཇེ་ཆེ་དང་ཇེ་དྲག་ཏུ་སོང་སྟེ། རིམ་བཞིན་ཅི་ཡིན་འདི་ཡིན་
མ་ཤེས་པར་གླིང་རྗེ་གེ་སར་རྒྱལ་པོའི་སྒྲུང་ལས《འཁྲུངས་གླིང་མེ་ཏོག་ར་བ》
475



ཞེས་པ་བཤད་ཤེས་སོང་། དེ་ལྟར་བསམ་གྲུབ་ལགས་ཀྱིས་གླིང་རྗེ་གེ་སར་
རྒྱལ་པོའི་སྒྲུང་བཤད་ཤེས་པའི་བཀྲ་ཤིས་གཏམ་བཟང་དེ་གཅིག་བཤད་བརྒྱ་
དང་བརྒྱ་བཤད་སྟོང་གིས་གང་སར་ཁྱབ་པ་དང་། དངོས་གནས་ཀྱང་ཁོང་
གིས་བཤད་པའི་སྒྲུང་ལ་ཉན་མཁན་གྱི་མི་རྣམས་ཀྱིས་བསྟོད་པའི་མཐེ་བོང་
མི་སྒྲེང་མཁན་གཅིག་ཀྱང་མེད་དོ། །
བསམ་གྲུབ་ལགས་ཀྱིས་གླིང་རྗེ་གེ་སར་རྒྱལ་པོའི་སྒྲུང་བཤད་ཤེས་
པའི་ཉིན་དེ་ནས་བཟུང་ཁོང་གི་སེམས་གཏིང་གི་སྡུག་བསྔལ་ཐམས་ཅད་
སྐད་ཅིག་ཉིད་ལ་ཉི་མའི་འོད་ཀྱིས་མུན་པ་བཅོམ་པ་བཞིན་མེད་པར་གྱུར་
ཏེ། ཡུལ་གྲུ་དེའི་འབངས་མི་རྣམས་ལ་གླིང་རྗེ་གེ་སར་རྒྱལ་པོའི་སྒྲུང་བཤད་
འགོ་བརྩམས། ཡུལ་གྲུ་དེའི་འབངས་ཚོགས་རྣམས་ཀྱིས་ཀྱང་གླིང་རྗེ་གེ་སར་
རྒྱལ་པོའི་སྒྲུང་ལ་ཐོགས་པ་མེད་པའི་བསམ་གྲུབ་ལགས་ནི་ས་ཆ་དེའི་ལ་རྒྱུ་
ཞིག་དང་གཟི་བརྗིད་ཅིག་ལ་བརྩིས་ཡོད་མོད། ཡིན་ནའང་ཕ་ཡི་ལག་ན་
དབང་མེད་པ་དང་མ་ཡི་ལག་ན་རྒྱུ་མེད་པའི་བསམ་གྲུབ་ལགས་ལ་མཚོན་
ན། གཟི་བརྗིད་དང་སྙན་གྲགས་ཀྱིས་ལྟོ་མི་རྒྱུགས་ཤིང་རྒྱབ་མི་དྲོས་པས་
ཁོང་གིས་བཀའ་དྲིན་ཅན་གྱི་ཕ་མ་དང་གཅེས་སུ་འོས་པའི་ཕ་ཡུལ་བསྐྱུར་
ཏེ། མཇལ་སྐོར་ལ་བགྲོད་མཁན་སྐོར་ཞིག་གི་རྗེས་འབྲངས་ནས་དམིགས་
ཡུལ་ཅི་ཡང་མེད་པའི་ངང་སྟོད་ཉི་མ་ལྷ་སའི་ཕྱོགས་སུ་སོང་། ལམ་བར་དུ་
ཁོང་གིས་འགྲོ་རོགས་གཞན་རྣམས་ལ་གླིང་རྗེ་གེ་སར་རྒྱལ་པོའི་སྒྲུང་བཤད་
པ་དང་། ནངས་དགོང་གི་དུས་ཚོད་ལ་གཞན་གྱི་མཛོ་རྟ་སོགས་ལ་བདག་
གཉེར་བྱེད་རོགས་བྱས་ཏེ་ཁ་དང་རྒྱབ་ཕུད་ཐབས་བྱས། དེ་ལྟར་ཉིན་ཐོག་
ཟླ་དང་ཟླ་ཐོག་ལོ་བརྩེགས་ནས་གནས་འགངས་ཆེན་མང་པོ་ཞིག་བརྒྱུད་
མཐར་སྙན་པའི་གྲགས་པ་འཛིན་མའི་ཁྱོན་ལ་ཁྱབ་འདུག་པའི་གནས་ཁྱད་
476



པར་ཅན་གངས་རིན་པོ་ཆེའི་ཉེ་འདབས་སུ་འབྱོར། ཁོང་གིས་གངས་རིན་
པོ་ཆེར་གངས་སྐོར་བྱེད་བཞིན་གླིང་རྗེ་གེ་སར་རྒྱལ་པོ་མཆོག་ལ་དད་པ་
ལྷོད་མེད་བགྱིས་ཏེ་ཉིན་བདུན་གསུམ་ཉི་ཤུ་རྩ་གཅིག་བསྡད་རྗེས། སྔར་
གྱི་ལམ་དེ་བརྒྱུད་ནས་ས་ཆ་སོ་སོ་དང་སྡེ་བ་རེ་རེར་སླེབས་རྗེས་གླིང་རྗེ་གེ་
སར་རྒྱལ་པོའི་སྒྲུང་བཤད་ཞོར་ལོ་ངོ་གཉིས་ཀྱི་རྗེས་སུ་ཕྱིར་གཅེས་སུ་འོས་པ་
དང་བརྗེད་ཐབས་མེད་པའི་ཕ་ཡུལ་དུ་འབྱོར། མི་ལོ་དུ་མའི་རིང་ལ་ས་ཆ་
སོ་སོ་དང་གནས་འགངས་ཆེན་མང་པོར་མཇལ་སྐོར་བྱེད་ཞོར་ས་ལྟ་ཡུལ་ལྟ་
བྱས་ཤིང་གླིང་རྗེ་གེ་སར་རྒྱལ་པོའི་སྒྲུང་ཁག་མང་པོར་ཉན་པ་དང་བཤད་པ་
ཡིན་པས། བསམ་གྲུབ་ལགས་ནི་མཐོང་རྒྱུ་དང་ཐོས་རྒྱུ་ཅན་གྱི་སྟག་ཤར་
གཞོན་ནུ་ཞིག་ཏུ་གྱུར་ཡོད་པར་མ་ཟད། ད་དུང་མི་རྣམས་ཀྱིས་ཧ་ཅང་
དགའ་བསུ་བྱེད་པའི་གླིང་རྗེ་གེ་སར་རྒྱལ་པོའི་སྒྲུང་པ་སྐད་གྲགས་ཅན་ཞིག་
ཏུ་གྱུར་ཡོད་པ་ཡིན། ཁོང་ནི་ཆུང་བྱིས་པའི་དུས་ནས་བཟུང་ས་ཆ་སོ་སོར་
འཁྱམས་ལོབས་དང་ཉུལ་ལོབས་ལ་སོང་བའི་མི་ཞིག་ཡིན་པས། གཅེས་
སུ་འོས་པའི་ཕ་ཡུལ་དང་བྱམས་བརྩེ་ཅན་གྱི་ཕ་མ་སོགས་བསྐྱུར་ཏེ། ལག་
ཏུ་སྒྲུང་ཞྭ་ཞིག་དང་ཁྱི་འགོག་གི་དབྱུག་པ་ཞིག་བཟུང་ནས་གླིང་རྗེ་གེ་སར་
རྒྱལ་པོའི་སྒྲུང་བཤད་ཞོར་བོད་ལྗོངས་ལྷོ་ཁའི་ས་ཆར་ཐོན། ངག་རྒྱུན་ལྟར་
ན་བོད་ལྗོངས་ལྷོ་ཁ་ནི་གླིང་རྗེ་གེ་སར་རྒྱལ་པོའི་སྒྲུང་ལས《མོན་གླིང་གཡུལ་
འགྱེད》ཅེས་པའི་མོན་ཤིང་ཁྲི་རྒྱལ་པོའི་ཕ་ས་ཡིན་སྟབས་ཡུལ་ཕྱོགས་དེའི་
འབངས་མི་ཐམས་ཅད་གླིང་རྗེ་གེ་སར་རྒྱལ་པོའི་སྒྲུང་ཉན་པ་དང་བཤད་
པར་དེ་འདྲ་དགའ་པོ་མིན་མོད། ཡིན་ནའང་ས་ཆ་དེའི་རྫོང་དཔོན་དང་སྐུ་
དྲག་ཚོ་ནི་གླིང་རྗེ་གེ་སར་རྒྱལ་པོའི་སྒྲུང་ཉན་པར་ཧ་ཅང་དགའ་བས། དུས་
རྒྱུན་པར་བསམ་གྲུབ་ལགས་ནི་དབང་མངའ་ཐང་དང་རྒྱུ་འབྱོར་པ་ཅན་གྱི་
477



སྐུ་དྲག་དང་རྫོང་དཔོན་ཚོས་ཁྱིམ་དུ་བསུས་ཏེ་གླིང་རྗེ་གེ་སར་རྒྱལ་པོའི་སྒྲུང་
བཤད་དུ་བཅུག ཉིན་ཞིག་ལྷོ་ཁའི་ས་ཆ་དེ་ན་སྐུ་དྲག་རྒྱལ་པོ་ཞེས་པ་ཞིག་
ཡོད་པ་དེའི་གཞིས་ཀའི་ཉེ་འདབས་སུ་སླེབས་པ་ན། སྐུ་དྲག་དེས་སྒྲུང་པ་
བསམ་གྲུབ་ཅེས་པ་འདིར་སླེབས་ཡོད་པ་ཤེས་ཏེ་ཁོང་ཉིད་གཞིས་ཀའི་ནང་
དུ་གདན་འདྲེས་ཞུས། ཁོང་ཉིད་སྐུ་དྲག་དེའི་གཞིས་ཀའི་ནང་དུ་ཉིན་དུ་
མའི་རིང་ལ་གླིང་རྗེ་གེ་སར་རྒྱལ་པོའི་སྒྲུང་ཁག་བཤད་པར་སྐུ་དྲག་རྒྱལ་པོ་
ཞེས་པ་ཧ་ཅང་ཐུགས་རྒྱས་ཏེ་ཁོང་ཉིད་ལ་བཟའ་མ་ཞིམ་པོ་དང་བཏུང་བ་
མངར་མོ་གནང་སྟེ། ཟླ་གསུམ་ཙམ་རིང་ལ་གཞིས་ཀའི་ནང་དུ་བཀག་ནས་
གླིང་སྒྲུང་བཤད་དུ་བཅུག སྐུ་དྲག་རྒྱལ་པོ་ཞེས་པ་དེ་ནི་ལྷོ་ཁའི་ས་ཕྱོགས་དེ་
ན་མཚན་སྙན་གྲགས་དང་རྒྱུ་འབྱོར་བ་ཤིན་ཏུ་རྒྱས་པའི་སྐུ་དྲག་ཅིག་ཡིན་ཏེ།
ངག་རྒྱུན་ལྟར་ན་ཁོང་ནི་བོད་ཀྱི་བཙན་པོ་སྲོང་བཙན་སྒམ་པོའི་གདུང་རྒྱུད་
འཁྲུལ་མེད་ཡིན་ཞེས་གྲགས། ཉིན་ཞིག་སྐུ་དྲག་རྒྱལ་པོས་ལྷོ་ཁ་ས་ཆའི་རྫོང་
དཔོན་དང་སྐུ་དྲག་སྐོར་ཞིག་རང་ཁྱིམ་ལ་གདན་དྲུངས་འོང་ནས། སྒྲུང་པ་
བསམ་གྲུབ་ལགས་ལ་གླིང་རྗེ་གེ་སར་རྒྱལ་པོའི་སྒྲུང་ལས《ཨ་སྟག་ལྷ་མོ》ཞེས་
པ་བཤད་དུ་བཅུག་རྗེས། རྫོང་དཔོན་དང་སྐུ་དྲག་དེ་རྣམས་ལས་གཟེངས་
སུ་བསྟོད་པའི་མཐེ་བོང་མི་སྒྲེང་མཁན་གཅིག་ཀྱང་མ་བྱུང༌། དེ་ལྟར་སྒྲུང་
པ་བསམ་གྲུབ་ལགས་ལྷོ་ཁའི་ས་ཆ་སོ་སོའི་རྫོང་དཔོན་དང་སྐུ་དྲག་རྣམས་
ཀྱིས་དུས་རྒྱུན་གདན་འདྲེན་ཞུས་ཏེ་གླིང་རྗེ་གེ་སར་རྒྱལ་པོའི་སྒྲུང་བཤད་དུ་
བཅུག དེ་ནས་སྐུ་དྲག་རྒྱལ་པོར་འབོད་པ་དེས་སྒྲུང་པ་བསམ་གྲུབ་ལགས་
ལྷ་སའི་གླིང་ལ་ཁྲིད་ཡོང་སྟེ། དང་ཐོག་སྐུ་དྲག་རྒྱལ་པོའི་ཤ་ཉེ་རིང་རྣམས་
ཀྱིས་སྒྲུང་པ་བསམ་གྲུབ་ལགས་རང་རང་གི་ཁྱིམ་དུ་གདན་དྲངས་ནས་གླིང་
སྒྲུང་བཤད་དུ་བཅུག་པ་དང་། ཉིན་ཞིག་ལྷ་སའི་སྐུ་དྲག་བསོད་ཁང་ཞེས་པ་
178



དེས་གཞིས་ཀའི་ནང་གདན་དྲངས་ནས་གླིང་སྒྲུང་བཤད་དུ་བཅུག དེ་ལྟར་
རིམ་བཞིན་དུ་སྒྲུང་པ་བསམ་གྲུབ་ལགས་ནི་ལྷ་སའི་ཁུལ་དུ་མཚན་དང་སྙན་
གྲགས་ཧ་ཅང་མཐོ་བའི་སྒྲུང་པ་ཞིག་ཏུ་གྱུར་པ་རེད། །
བོད་ལྗོངས་ཀྱི་སྒྲུང་པ་མང་པོ་ཞིག་ནི་བྱང་ཐང་དང་ཆབ་མདོ་ལ་
སོགས་པའི་ས་ཆའི་ཡིན་པས། སྐད་ཆའི་ནང་དུ་བྱང་ཐང་གི་འབྲོག་སྐད་
དང་ཆབ་མདོའི་ཁམས་སྐད་ཧ་ཅང་མང་ཕྱིར་ལྷ་སའི་སྐུ་དྲག་ཚོ་དང་མང་
ཚོགས་ཁྲོད་དུ་སྒྲུང་པ་དེ་རིགས་ཀྱིས་བཤད་པའི་སྒྲུང་ལ་ཉན་མཁན་མང་
པོ་མེད་མོད། འོན་ཏེ་བསམ་གྲུབ་ལགས་ཀྱིས་བཤད་པའི་སྒྲུང་ལ་ལྷ་སའི་
ཁུལ་གྱི་མི་རྣམས་ཀྱིས་ཧ་ཅང་དགའ་བསུ་བྱེད་པའི་རྒྱུ་མཚན་ཅི་ལགས་ཤེ་
ན། བསམ་གྲུབ་ལགས་ནི་ཆུང་བྱིས་པའི་དུས་ནས་བཟུང་གངས་ཅན་ཡུལ་
གྱི་གནས་འགངས་ཆེན་ཐམས་ཅད་བརྒྱུད་དེ་ཡུལ་ཕྱོགས་སོ་སོར་འཁྱམས་
སྐབས། ས་ཆ་སོ་སོའི་སྒྲུང་པ་སྣ་ཚོགས་ཀྱིས་བཤད་པའི་གཏམ་དཔེ་དང་
གླིང་སྒྲུང་ལ་ཉན་པ་དང་། རྗེས་སུ་ལྷོ་ཁ་ས་ཆ་རུ་གླིང་རྗེ་གེ་སར་རྒྱལ་པོའི་
སྒྲུང་བཤད་དེ་དུས་ཚོད་རིང་པོ་འགོར་རྐྱེན། ཁོང་གིས་བཤད་པའི་སྐད་
ཆ་ནི་ལྷ་སའི་སྐད་དང་ཧ་ཅང་ཐག་ཉེ་ཕྱིར་ལྷ་སའི་ཁུལ་གྱི་མི་རྣམས་ཀྱིས་
དགའ་བསུ་བྱས་པ་རེད། དེའི་རྗེས་སུ་སྒྲུང་པ་བསམ་གྲུབ་ལགས་ཀྱིས་ལྷ་
སའི་ཁུལ་དུ་གནས་བཅོལ་ཏེ་ཕྱོགས་གཅིག་ནས་ལྷ་སའི་དགོན་ཆེན་ཁག་ལ་
མཆོད་མཇལ་དུ་ཕེབས་པ་དང་། ཕྱོགས་གཞན་ཞིག་ནས་གླིང་རྗེ་གེ་སར་
རྒྱལ་པོའི་སྒྲུང་བཤད་དེ་ལྟོ་དང་རྒྱབ་ཕུད་ཐབས་བྱས། སྒྲུང་པ་བསམ་གྲུབ་
ལགས་ཀྱིས་མི་ལོ་སོ་ལྔའི་ཐེམ་སྐས་སྟེང་དུ་རྐང་པ་སྤོས་པའི་ལོ་དེར། ལྷ་
སའི་ཁུལ་དུ་རང་ལས་ལོ་བཅུ་བཞི་ཆུང་བའི་འཇམ་དབྱངས་སྒྲོལ་མ་དང་
རང་དབང་རང་འཐད་ཀྱིས་གཉེན་སྒྲིག་བྱས་ནས་འཇིག་རྟེན་མིའི་ཡུལ་གྱི་
479



བདེ་སྐྱིད་འཚོ་བ་རོལ་འགོ་བརྩམས།
ལོ་རབས་ལྔ་བཅུ་པའི་མཇུག་ཏུ་བོད་ལྗོངས་སུ་དམངས་གཙོ་བཅོས་
སྒྱུར་བྱེད་འགོ་བཙུགས་ཏེ། སྲིད་གཞུང་གི་བཀོད་སྒྲིག་ལྟར་སྒྲུང་པ་བསམ་
གྲུབ་ཀྱི་ཁྱིམ་ཚང་གནས་སྤོར་ནས་མལ་གྲོ་གོང་དཀར་རྫོང་དུ་སོང༌། མལ་
གྲོ་གོང་དཀར་རྫོང་ནི་རོང་མ་འབྲོག་པའི་ས་ཆ་འཛོམས་པོ་ཞིག་ཡིན་
ལ། སྲིད་གཞུང་གིས་ཁོང་གི་ཁྱིམ་ལ་ཕྱུགས་རྟ་ནོར་ལུག་གསུམ་དང་
ཞིང་ས་སོགས་བགོས་པ་དང་བསམ་གྲུབ་ལགས་ཀྱིས་ཉིན་མོར་ཆུང་མ་
འཇམ་དབྱངས་སྒྲོལ་མ་དང་མཉམ་དུ་ཞིང་ཕྱུགས་གཉིས་ཀྱི་ལས་ལ་འབད་
འབུངས་བྱས་ཤིང༌། དགོང་མོར་ས་ཆ་དེའི་མི་རྣམས་ལ་གླིང་རྗེ་གེ་སར་རྒྱལ་
པོའི་སྒྲུང་ཁག་སྣ་ཚོགས་གསུངས་སྟབས། ཡུལ་དེའི་འབངས་མི་རྣམས་ཀྱིས་
དུས་རྒྱུན་པར་བསམ་གྲུབ་ལགས་རང་ཁྱིམ་ལ་གདན་འདྲེན་ཞུས་ནས་གླིང་
རྗེ་གེ་སར་རྒྱལ་པོའི་སྒྲུང་བཤད་དུ་འཇུག་བཞིན་ཡོད་པར་མ་ཟད། དུས་
ཆེན་དང་སྟོན་ཆེན་གང་ཞིག་གི་སྐབས་སུའང་སྒྲུང་པ་བསམ་གྲུབ་ལགས་
གདན་འདྲེན་ཞུས་ཏེ་གཏམ་བཤད་སྟོན་བཤད་དང་གླིང་རྗེ་གེ་སར་རྒྱལ་
པོའི་སྒྲུང་བཤད་དུ་འཇུག་བཞིན་མཆིས། །
ལོ་རབས་བརྒྱད་ཅུ་པའི་འགོ་ལ་རྒྱལ་ཁབ་ཀྱིས་བོད་ལྗོངས་ཀྱི་སྲིད་
ཇུས་སྣ་ཚོགས་ཇེ་བཟང་ཇེ་ལེགས་སུ་གཏོང་བར་གཏན་འཁེལ་མཛད་དེ།
ས་ཆ་སོ་སོ་དང་སྡེ་པ་རེ་རེ་ན་ཕྱུགས་ཟོག་དང་ས་ཞིང་ཡོངས་རྫོགས་སྒེར་
ལ་འགན་གཙང་ལེན་བྱེད་དུ་བཅུག་པར་མ་ཟད། ད་དུང་བོད་རང་སྐྱོང་
ལྗོངས་ཡོངས་སུ་ཕྱུགས་ཁྲལ་དང་འབྲུ་ཁྲུལ་ཅི་ཡང་སྡུད་ལེན་བྱེད་ཀྱིན་མེད་
དེ། སྒྲུང་པ་བསམ་གྲུབ་ལགས་ཀྱི་ཁྱིམ་ལ་ཞིང་ས་དང་ཕྱུགས་ཟོག་རྟ་ནོར་
ལུག་རོ་བཅས་བགོས་ཡོད་པས་ཁོང་གིས་དུས་རྒྱུན་པར་སྲིད་ཇུས་བཟང་པོ་
43()



ཉི་འོད་འདྲ་ ཉི་འོད་ཇེ་དྲོ་ཇེ་སྐྱིད་རེད་ཅེས་ཡིད་ཧ་ཅང་ཚིམས་པོ་བྱེད་
བཞིན་ཡོད། ཁོང་ནི་གླིང་རྗེ་གེ་སར་རྒྱལ་པོའི་སྒྲུང་པ་སྐད་གྲགས་ཅན་ཞིག་
ཡིན་པས། 1985ལོར་ཁོང་ཉིད་མལ་གྲོ་གོང་དཀར་རྫོང་དང་ལྷ་སའི་གྲོང་
ཁྱེར་གྱི་སྲིད་གྲོས་ཨུ་ཡོན་ལ་བསྐོས་པའོ། ། །
དེང་གི་དུས་འདིར་སྒྲུང་པ་བསམ་གྲུབ་ལགས་ཀྱི་བུ་དང་བུ་མོ་རྣམས་
རིམ་གྱིས་ནར་སོན་ཏེ་ངལ་རྩོལ་དང་འཚོ་བའི་ཐད་དཀའ་ཁག་ཅི་ཡང་མེད་
པས། སྒྲུང་པ་བསམ་གྲུབ་ལགས་ངལ་རྩོལ་ལ་ཞུགས་མི་དགོས་པར་རང་
ཁྱིམ་དུ་བཞུགས་ཏེ་བློ་གཅིག་སེམས་གཅིག་གིས་གླིང་རྗེ་གེ་སར་རྒྱལ་པོའི་
སྒྲུང་བཤད་པ་དང་སྒྲ་ཕབ་པའི་བྱ་བར་འབད་བུངས་ལྷོད་མེད་བྱེད་བཞིན་
ཡོད་དེ། བོད་ལྗོངས་སྤྱི་ཚོགས་ཚན་རིག་ཁང་གི་འབྲེལ་ཡོད་ལས་ཁུངས་
ཀྱིས་སྒྲ་ཕབ་སྤྱིན་ཐོག་མང་པོ་ཁོང་ལ་སྤྲད་རྗེས། ཁོང་གིས་དུས་དང་རྣམ་པ་
ཀུན་ཏུ་གེ་སར་སྒྲུང་སྒྲ་ཕབ་ལས་ཀ་དེ་བྱ་བ་ཀུན་གྱི་ཆེས་གཙོ་བོར་བཞག་
སྟེ་ཉིན་ཐོག་ཟླ་དང་ཟླ་ཐོག་ལོ་བསགས་ཏེ་གླིང་རྗེ་གེ་སར་རྒྱལ་པོའི་སྒྲུང་སྒྲ་
ཕབ་པར་འབད་འབད་འབུངས་འབུངས་བྱས་རྐྱེན། དུས་ད་ལྟའི་བར་གླིང་
རྗེ་གེ་སར་རྒྱལ་པོའི་སྒྲུང་ཁག50ལྷག་ཅིག་སྒྲ་ཕབ་ཟིན་པ་དེར་བསྡོམས་པས་
སྒྲ་ཐག2000ལྷག་ཡོད་པ་དང་། ད་ལྟ（2010ལོའི་ཚུན་གྱི་གྲངས）དངོས་སུ་
དཔེར་སྐྲུན་བྱས་པའི་སྒྲུང་དཔེ34ཡོད། །
སྒྲུང་པ་བསམ་གྲུབ་ལགས་ཀྱིས་བརྗོད་པ་ལྟར་ན། གླིང་རྗེ་གེ་སར་རྒྱལ་
པོའི་སྒྲུང་ལ་རྫོང་ཆེན་བཅོ་བརྒྱད་དང་། རྫོང་འབྲིང་བཅོ་བརྒྱད། རྫོང་ཆུང་
བཅོ་བརྒྱད་བཅས་བཅོ་བརྒྱད་གསུམ་སྟེ། བསྡོམས་པས་སྒྲུང་ཁག་ལྔ་བཅུ་
ང་བཞི་ཡོད་པ་ལས། རྫོང་ཆེན་ཞེས་པ་ནི་གཡུལ་འཁྲུག་གམ་གཡུལ་འགྱེད་
དྲག་པོ་བགྱིས་མཐར། གླིང་གིས་རྒྱལ་ཁ་བླངས་ཏེ་ཕམ་ཁ་ཉོས་པའི་རྒྱལ་ཁབ་
481



དེའི་རྒྱུ་དང་འབྱོར་བ་སྣ་ཚོགས་ཁྲ་མོ་གླིང་ལ་ནོར་དུ་དྲངས་ཏེ་བགོ་བཤའ་
མཛད་པའི་སྐོར་གྱི་གླིང་རྗེ་གེ་སར་རྒྱལ་པོའི་སྒྲུང་གི་རིགས་དེ་དཔེར་ན།
《མངའ་རིས་གསེར་རྫོང》《རྒྱ་གར་སྨན་རྫོང》《སྟག་གཟིག་ནོར་རྫོང》《རྒྱ་
ནག་ཇ་རྫོང》བཅས་ལ་ཟེར་ཞིང་། རྫོང་ཆུང་ཞེས་པ་ནི་གླིང་རྗེ་གེ་སར་རྒྱལ་
པོ་མཆོག་གིས་དྲག་པོ་དམག་གི་དཔུང་ལ་བརྟེན་ནས་རྒྱལ་ཕྲན་མང་པོ་དབང་
དུ་བསྡུས་པའི་སྒྲུང་གི་རིགས་ཏེ་དཔེར་ན 《ཟི་ལིང་རྟ་རྫོང་》དང་《སྒ་སྡེའི་
ཁྱུང་རྫོང་》《བྱང་རིའི་དར་རྫོང》བཅས་ལ་སོགས་པ་ཡིན་ཞེས་ཟེར་བ་དང་།
ད་དུང་ཕྱོགས་བཞིའི་དགྲ་བཞི་འདུལ་བའི་གླིང་རྗེ་གེ་སར་རྒྱལ་པོའི་སྒྲུང་དེ
《ཧོར་གླིང་གཡུལ་འགྱེད》《བདུད་གླིང་གཡུལ་འགྱེད》《འཇང་གླིང་གཡུལ་
འགྱེད》《མོན་གླིང་གཡུལ་འགྱེད》བཞི་ནི་རྫོང་ཆེན་བཅོ་བརྒྱད་ཀྱི་སྒྲུང་གི་
འགོ་མ་ཡིན་པར་མ་ཟད། གླིང་རྗེ་གེ་སར་རྒྱལ་པོའི་སྒྲུང་ཡོད་དོ་ཅོག་ལས་
ཆེས་ཉིང་བཅུད་དང་མ་གཞི་ལྟ་བུ་ཡིན་ཞེས་བརྗོད་པའོ། །
སྒྲུང་པ་བསམ་གྲུབ་ལགས་ནི་བབས་སྒྲུང་གི་རིགས་ལ་གཏོགས་པའི་
སྒྲུང་པ་ཞིག་ཡིན་ཏེ། ཁོང་གིས་དུས་རྒྱུན་པར་གླིང་རྗེ་གེ་སར་རྒྱལ་པོའི་སྒྲུང་
བཤད་དུས། ཐོག་མར་གཞི་བདག་དང་ཆོས་སྐྱོང་རྣམས་སྡོངས་གྲོགས་སུ་
འབོད་པའི་ཆེད་དུ་མཆོད་སྤྲིན་གྱི་རྫས་སྣ་ཚོགས་བཤམས་ཤིང་། ལག་ཏུ་ཕྲེང་
བ་ཞིག་བཟུང་བ་དང་འདྲེན་བྱེད་ཀྱི་མིག་ཟུང་བཙུམས་ཏེ། ཁ་མིན་སེམས་
ནས་གླིང་རྗེ་གེ་སར་རྒྱལ་པོ་མཆོག་ལ་གསོལ་འདེབས་ལྷོད་མེད་ཅིག་བྱས་
རྗེས་ད་གཟོད་གླིང་སྒྲུང་བཤད་འགོ་རྩོམ་པའི་དཔེ་ཡོད། ཁོང་གིས་དུས་རྒྱུན་
པར་གླིང་རྗེ་གེ་སར་རྒྱལ་པོའི་སྒྲུང་བཤད་སྐབས། སེམས་སུ་བྱམས་དང་སྙིང་
རྗེ། དགེ་དང་དང་བ། ལས་དབང་དང་རྒྱུ་ནོར། ཡར་མར་མང་པོ་དང་ཡིན་
མིན་སྣ་ཚོགས་སེམས་སུ་ཡོད་མི་རུང་ཞེས་བརྗོད་པ་དང༌། དངོས་གནས་
482



ཀྱང་ཁོང་གིས་དགའ་ཞིང་འོས་པའི་དོན་དེ་གླིང་རྗེ་གེ་སར་རྒྱལ་པོ་མཆོག་
གིས་མར་གྱུར་སེམས་ཅན་ཐམས་ཅད་ལ་ཆོས་ཀྱི་སྦྱིན་པ་དང་ནོར་གྱི་སྐལ་
བ་ལ་སོགས་བགོ་བཤའ་བྱེད་པའི་སྒྲུང་བཤད་དུས། སྒྲུང་པ་ཁོང་ཉིད་ཀྱི་
གདོང་ལས་ཀྱང་ཧ་ཅང་དགའ་ཞིང་སྤྲོ་བའི་ཉམས་དང་འགྱུར་བ་མཚོན་
ཐུབ་པ་དང་། ཡང་ན་སྐྱོ་ཞིང་སྡུག་པའི་དོན་ཏེ་གླིང་གི་དཔའ་རྟུལ་སྐད་
གྲགས་ཅན་ཞིག་གི་གཅེས་སྲོག་དམར་པོ་དགྲ་ལ་ཤོར་བ་ལ་སོགས་པའི་སྒྲུང་
བཤད་སྐབས། སྒྲུང་པ་ཁོང་ཉིད་ཀྱི་གདོང་ལས་ཀྱང་ཧ་ཅང་ཡིད་སྐྱོ་ཞིང་
སེམས་སྡུག་པའི་ཉམས་དང་འགྱུར་བ་མངོན་ཡོད་པ་དང་། ད་དུང་ཁོང་
གིས་བཤད་པ་ལྟར་ན་གླིང་རྗེ་གེ་སར་རྒྱལ་པོའི་སྒྲུང་བཤད་པ་འདི་ནི། ཁ་
རྒྱབ་དང་རྒྱུ་ནོམ། དབང་དང་མངའ་ཐང་། ཡང་ན་གཞན་གྱི་ངོ་ལེན་པ་དང་
རང་ཉིད་ཀྱི་སྙན་གྲགས་བཅས་ཀྱི་ཆེད་དུ་བཤད་པ་མ་ཡིན་ཏེ། གོང་མ་ལྷ་
ནས་གླིང་རྗེ་གེ་སར་རྒྱལ་པོའི་སྒྲུང་པ་རེ་རེར་གནང་བའི་འོས་འགན་རླབས་
པོ་ཆེ་དེ་འགྲུབ་པའི་ཆེད་དུ་མི་ཚེ་ཧྲིལ་པོར་འབད་པས་བཤད་པ་ཡིན་ཞེས་
བརྗོད་པ་དང་། དངོས་གནས་ཀྱང་སྒྲུང་པ་ཁོང་ཉིད་ཀྱིས་རང་གི་མི་ཚེ་ཧྲིལ་
པོར་དཀའ་སྡུག་སྣ་ཚོགས་མྱངས་པ་དང་འབད་བརྩོན་ལྷོད་མེད་བྱས་ནས་
ཁོང་ཉིད་ཀྱིས་བརྗོད་པ་ལྟར་བསྒྲུབས་པ་ཡིན། ཉེ་བའི་ལོ་འགའི་ནང་དུ་སྒྲུང་
པ་བསམ་གྲུབ་ལགས་ནི་པེ་ཅིན་དང་བོད་ལྗོངས། སི་ཁྲོན་ལ་སོགས་ས་ཆ་སོ་
སོ་རུ་གླིང་རྗེ་གེ་སར་རྒྱལ་པོའི་སྒྲུང་སྐོར་གྱི་རིག་གཞུང་ཚོགས་འདུ་མང་པོར་
གདན་འདྲེན་ཞུས་པ་དང༌། ཚོགས་འདུ་རེ་རེའི་སྐབས་སུ་མཁས་པ་ཚང་མའི་
རེ་བ་ལྟར་ཁོང་གིས་གླིང་རྗེ་གེ་སར་རྒྱལ་པོའི་སྒྲུང་ཁག་གང་མང་བཤད་མྱོང་
བ་དེས། གླིང་རྗེ་གེ་སར་རྒྱལ་པོའི་སྒྲུང་སྐོར་ལ་ཞིབ་འཇུག་གནང་མཁན་གྱི་
མཁས་པ་གང་མང་ཞིག་གི་སེམས་ལ་དྲན་ཞིང་བརྗེད་ཐབས་མེད་པ་ཞིག་
483



བཞག་ཡོད་པས། ང་ཚོས་དུས་དང་རྣམ་པ་ཀུན་ཏུ་མ་བཅོས་སེམས་ནས་
སྒྲུང་པ་བསམ་གྲུབ་ལགས་ཀྱི་སྐུ་ཚེ་རིང་བར་ཤོག་ཅེས་བཀྲ་ཤིས་སྨོན་ལམ་
དང་སྐྱབས་འཇུག་ཞུ་བཞིན་ཡོད་པའོ། །ཡིན་ནའང་འཆི་བ་མི་རྟག་ནམ་
མཁའི་གློག་དམར་བཞིན་ཟེར་བ་ལྟར་སྤྱི་ལོ་2011ལོའི་ཟླ2ཚེས་པ16ལ་ཁོང་
གི་ཕ་ཡུལ་མལ་གྲོ་གོང་དཀར་དུ་དགོངས་པ་ནམ་མཁའི་དབྱིངས་སུ་ཐིམ་
པའི་ཚུལ་བསྟན་ནོ། །དགུང་ལོ་90ཡིན། འདི་ནི་རང་རེའི་གངས་ཅན་ལྗོངས་
ཀྱི་གྱོང་གུད་ཆེན་པོ་ཞིག་ཡིན་པ་མ་ཟད་ཀྲུང་གོ་དང་ཐ་ན་འཛམ་གླིང་
ཡོངས་ཀྱི་གྱོང་གུད་ཆེན་པོ་ཞིག་ཀྱང་ཡིན་པ་གདོན་མི་ཟའོ། །
གཤམ་དུ་སྒྲུང་པ་བསམ་གྲུབ་ལགས་ཀྱིས་བཤད་པའི་གླིང་རྗེ་གེ་སར་
རྒྱལ་པོའི་སྒྲུང་ལས་རྫོང་ཆེན་བཅོ་བརྒྱད་དང་། རྫོང་འབྲིང་བཅོ་བརྒྱུད། རྫོང་
ཆུང་བཅོ་བརྒྱད་བཅས་ཀྱི་དཀར་ཆག་རྣམས་རེ་རེ་བཞིན་བསྒྲིགས་ནས་ཡི་
གེ་རི་མོའི་གཟུགས་སུ་བཀོད་ན་འདི་ལྟ་སྟེ།
རྫོང་ཆེན་བཅོ་བརྒྱད་ནི། །
1.《བྱང་གི་ཀླུ་བཙན་རྒྱལ་པོ》2.《ཧོར་གྱི་གུར་དཀར་རྒྱལ་པོ》
3.《འཇང་གི་ས་དམ་རྒྱལ་པོ》4.《མོན་གྱི་ཁྲི་ཤིང་རྒྱལ་པོ》 5.《སྟག་གཟིག་
ནོར་གྱི་རྒྱལ་པོ》6.《ཤང་ཞུང་རྒྱལ་པོ》 7.《ཨ་གྲགས་རྒྱལ་པོ་》8.《བྱེ་རི་རྒྱལ་
པོ》9.《ཁ་ཆེའི་རྒྱལ་པོ》10.《སྨུག་གུ་དྲེལ་རྫོང》11.《མངའ་རིས་གསེར་
རྫོང》 12.《གངས་རི་ཤེལ་རྫོང》13.《རྒྱ་གར་སྨན་རྫོང》 14.《གྲུ་གུ་གོ་རྫོང》
15.《སོག་པོ་རྟ་རྫོང》 16.《མེ་གླིང་མཚལ་རྫོང》 17.《ཕྱི་གླིང་ལྕགས་རྫོང》
18.《རི་ནུབ་དར་རྫོང》བཅས་ཡིན་པ་དང་།
རྫོང་འབྲིང་བཅོ་བརྒྱད་ནི། །
1.《བྱང་སྦེ་ར་ལུག་རྫོང》2.《བལ་པོ་ལུག་རྫོང》3.《མཐིང་རང་འབྲུ་
484



རྫོང》4.《སུམ་པ་མཛོ་རྫོང》5.《བསེ་སེའི་བ་རྫོང》 6.《རྒྱལ་གྱི་འཁྲུག་
རྫོང》7.《མི་མིན་གྱི་སྨན་རྫོང》8.《སྡིབ་པའི་ཤ་རྫོང》9.《ཇ་རིང་འབྲུ་རྫོང》
10.《མི་ཉག་མཚལ་རྫོང》 11.《བྱང་རིའི་དར་རྫོང》 12.《རྐང་ཨ་ཆུ་རྟ་རྫོང》
13.《ལྷོ་ཆིས་སེ་བ་རྫོང》 14.《དམུ་རྫོང》 15.《ཟི་ལིང་རྟ་རྫོང》 16.《རྒྱ་ནག་
ཇ་རྫོང》17.《ལྷོ་སྦེ་རེའི་རྟ་རྫོང》18.《སྒ་སྡེའི་ཁྱུང་རྫོང》བཅས་ཡིན་པ་དང་།
རྫོང་ཆུང་བཅོ་བརྒྱད་ནི།
1.《ཚ་བ་རོང་གི་མདའ་རྫོང》2.《འདན་མ་ཡུལ་གྱི་ནས་རྫོང》3.《ཨ་
སྐྱིད་ཡུལ་གྱི་ལུག་རྫོང》4.《ཀླུ་ཁྱུ་མེ་ཡུལ་གྱི་ལྷས་ལྗོང》 5.《བྱང་མེ་གཞུང་གི་
འབྲི་རྫོང》6.《ཀླུ་ཁྲི་རྟ་རྫོང》7.《མགོ་ལོག་གསེར་རྫོང》8.《ག་གུས་རྡོ་རྫོང》
9.《ཙ་རིས་ཡུལ་གྱི་སྨན་རྫོང》 10.《ཨ་བསེ་ཁྲོ་རྫོང》 11.《སྟག་རོང་ཡུལ་གྱི་
ཟངས་རྫོང》 12.《རྒྱ་བྲག་སྟག་རལ་རྫོང》 13.《ཁ་དམར་ཡུལ་གྱི་ཤ་རྫོང》
14.《རྒྱ་གར་ཆུ་མེ་ལི་ཁྲི་མུ་ཏིག་རྫོང》 15.《རྟིས་དཀར་ཆོས་རྫོང》16.《ཀླུ་གེ་
ར་མཚོ་ཡི་གེ་རྫོང》 17.《རྟག་རང་ཡུལ་གྱི་རྟ་རྫོང་》18.《གཅན་གཟན་སྡེར་
ལྔའི་རྫོང》བཅས་ཡིན་པའོ། །
བཞི། སྒྲུང་པ་ཟླ་བ་གྲགས་པ།
དེ་ཡང་ད་ལོ་ཕོ་ལོ་དྲུག་གསུམ་བཅོ་བརྒྱུད་ཡིན་པའི་ན་གཞོན་སྒྲུང་
པ་ཟླ་བ་གྲགས་པ་ནི། མཚོ་སྔོན་ཞིང་ཆེན་ཡུལ་ཤུལ་ཁུལ་རྫ་སྟོད་རྫོང་གི་མི་
ཡིན། ཁོ་རང་བྱིས་ལོ་བདུན་བརྒྱད་ཀྱི་རྐང་ལམ་ཕྲ་མོའི་སྟེང་དུ་རྐང་པ་སྤོས་
པ་ནས་དབྱར་དགུན་སྟོན་དཔྱིད་མེད་པར་རྟ་ནོར་ལུག་གསུམ་གྱི་རྗེས་དེད་
ནས་ཉི་མ་ཕུད་པ་ལས་རིན་ཆེན་རིག་གནས་སྦྱང་བའི་སློབ་གྲྭའི་སྒོ་མོ་རུ་
485



ཐེངས་གཅིག་ཀྱང་འཛུལ་མ་མྱོང་ལ། ཁོའི་ཁྱིམ་རྒྱུད་ནང་དུའང་མི་རབས་
ནས་མི་རབས་ལ་གླིང་རྗེ་གེ་སར་རྒྱལ་པོའི་སྒྲུང་བཤད་ཤེས་མཁན་གྱི་སྒྲུང་
པ་གཅིག་ཀྱང་བྱུང་མ་མྱོང་། ཁོ་རང་ཕོ་ལོ་བདུན་གཉིས་བཅུ་བཞི་ལ་སོན་
པའི་ལོ་དེའི་ཉིན་ཞིག་རི་མགོ་ནས་ཕྱུགས་འཚོ་སྐབས། ཅི་ཡིན་འདི་ཡིན་མ་
ཤེས་པར་བདེ་མོ་གཉིད་ཀྱི་འཇིག་རྟེན་དུ་ཤོར་སོང་། སྐབས་དེར་སྒྲ་འཛིན་
རྣ་བས་རྟ་ཕོ་མང་པོའི་འཚེར་རྒྱང་དང་ཁྲབ་རྨོག་དང་མདའ་གྲི་མདུང་
གསུམ་གྱི་སིལ་སྒྲ་ཐོས་པར་མ་ཟད། འདྲེན་བྱེད་མིག་གིས་སྤང་ལྗོངས་ཡངས་
ཤིང་ཆེ་བ་ཞིག་གི་དཀྱིལ་དུ་ཁྲབ་རྨོག་འཁོར་གསུམ་བསྐོར་བའི་དམག་མི་
སྟོང་ཕྲག་མང་པོ་ཞིག་གིས་མདའ་གྲི་མདུང་གསུམ་བཟུང་ནས་ཡར་རྒྱུག་
མར་རྒྱུག་བྱེད་བཞིན་ཡོད་པ་མཐོང་ཞིང༌། དེ་དག་ལས་གྱོན་པ་དང་སྨ་ར་
ལ་སོགས་དུང་ལྟར་དཀར་བའི་རྒན་པོ་ཞིག་ཁོ་བོའི་ལོགས་སུ་ཕེབས་ཡོང་
ནས་འདི་སྐད་དུ། ཨ་རོགས་བྱིས་པ། ཉོན་དང་བདག་ལ་ཐུན་མོང་མ་ཡིན་
པའི་ཤེས་བྱའི་ནུས་པ་ཁྱད་པར་ཅན་གསུམ་ཡོད་དེ། དགུང་སྔོན་ནམ་མཁའི་
བྱ་དང་བྱིའུའི་སྐད་སྣ་ཚོགས་གོ་ཐུབ་པ་དང་གཅིག དོག་མོ་ས་ཡི་རི་དྭགས་
དང་འབའ་འབུའི་སྐད་ཅི་རིགས་གོ་ཐུབ་པ་དང་གཉིས། གླིང་རྗེ་གེ་སར་རྒྱལ་
པོའི་སྒྲུང་ལ་ཐོགས་པ་མེད་པར་བཤད་ཐུབ་པ་དང་གསུམ་བཅས་ཀྱི་ནུས་པ་
ཡོད་ལ། དེ་དག་ལས་གདམས་ངག་གཅིག་སྟེ་ལས་དང་བསོད་ནམས་ཅན་
གྱི་སྐྱེས་བུ་ཞིག་ལ་གནང་ཆོག་པས་དེ་རིང་ཁྱོད་ལ་གནང་ཆོག་ཅེས་ཟེར།
སྐབས་དེར་ཟླ་བ་གྲགས་པས་བདག་ལ་གླིང་རྗེ་གེ་སར་རྒྱལ་པོའི་སྒྲུང་བཤད་
ཤེས་པའི་གདམས་ངག་དེ་གནང་རོགས་ཞེས་ཞུས་པ་ན། རྒན་པོ་དེས་ནས་
སྤར་བ་གང་ཁོའི་ལུས་སྟེང་དུ་གཏོར་བཞིན་ལག་པས་ཕྱག་རྒྱུ་ལན་འགའ་
བྱས་པ་དང་མཉམ་དུ་གར་སོང་ཆ་མེད་དུ་མི་སྣང་བར་གྱུར། ཟླ་བ་གྲགས་
486



པ་གཉིད་ལས་སད་རྗེས། ཁོ་ལ་ནད་ལྗིད་མོ་ཞིག་ཕོག་འདུག་པ་དང་། རྗེས་
སུ་རིམ་བཞིན་སེམས་ཁམས་ཇེ་དྭངས་དང་ལུས་ཁམས་ཇེ་བདེ་ལ་སོང་བ་
དང༌། སེམས་སུ་ཕྱི་རོལ་རི་ལུང་དུ་འགྲོ་འདོད་པའི་སྣང་བ་ཞིག་ཉིན་རྒྱུན་
འཆར་ཡོང་། དེ་ལྟར་ཟླ་བ་གྲགས་པ་དུས་རྒྱུན་རི་མགོར་སོང་སྟེ་རྟ་ནོར་ལུག་
གསུམ་འཚོ་དུས། གླིང་གི་དཔའ་རྟུལ་ཡིན་ཟེར་བའི་འཇིམ་པའི་མི་ཆུང་མང་
པོ་བཟོ་བར་དགའ་བ་དང༌། རིམ་བཞིན་མ་བསླབས་རང་ཤུགས་སུ་གླིང་རྗེ་
གེ་སར་རྒྱལ་པོའི་སྒྲུང་བཤད་ཤེས་མཁན་ཞིག་ཏུ་གྱུར། 1995ལོར་ཁོ་རང་
ཁྱིམ་མི་ཚོ་དང་མཉམ་དུ་སྟོད་ཉི་མ་ལྷ་སར་མཇལ་སྐོར་ལ་འགྲོ་བའི་ལམ་
དུ། དགའ་སྟོན་གྱི་ཚོགས་ཆེན་ཞིག་འཚོགས་ཡོད་པའི་སྟེང་དུ་རྒན་པོ་ཞིག་
གིས་གླིང་རྗེ་གེ་སར་རྒྱལ་པོའི་སྒྲུང་བཤད་བཞིན་ཡོད་པ་དང་འཕྲད་པར།
ཟླ་བ་གྲགས་པས་ཀྱང་རང་དབང་མེད་པར་གླིང་རྗེ་གེ་སར་རྒྱལ་པོའི་སྒྲུང་
གི་ཚན་པ་ཐུང་ཐུང་ཞིག་ཁ་ལས་ཤོར་སོང་། སྐབས་དེར་གླིང་སྒྲུང་ལ་ཉན་
མཁན་གྱི་མང་ཚོགས་ཧ་ཅང་མང་པོ་ཞིག་འཚང་ཁ་བཤིག་བཤིག་ངང་ཡོང་
ནས་ཟླ་བ་གྲགས་པས་བཤད་པའི་གླིང་སྒྲུང་ལ་ཉན་པ་དང་། ཡང་ལ་ལས་
སྒྲ་སྡུད་འཕྲུལ་འཁོར་གྱི་ཁ་ཕྱེས་ཏེ་ཁོས་བཤད་པའི་གླིང་སྒྲུང་སྒྲ་ལེན་བཞིན་
ཡོད། རྗེས་སུ་ས་ཆ་དེ་རུ་ཁོས་བཤད་པའི་གླིང་སྒྲུང་ཚན་པ་ཐུང་ཐུང་དེ་ཁྱབ་
གདལ་ཤིན་ཏུ་ཆེ་བ་དང་། སྐབས་དེ་ནས་བཟུང་ཁོ་རང་ཡང་གླིང་གེ་སར་
རྒྱལ་པོའི་སྒྲུང་པའི་ལམ་དུ་གོམ་པ་སྤོ་འགོ་བརྩམས་པ་ཡིན་ནོ། །
ཟླ་བ་གྲགས་པས་གླིང་རྗེ་གེ་སར་རྒྱལ་པོའི་སྒྲུང་བཤད་ཤེས་པའི་
གནས་ཚུལ་དེ་ཡུལ་ཤུལ་ཁུལ་རྫ་སྟོད་ས་ཆ་ནས ་ གཅིག་བཤད་བརྒྱ་
དང་བརྒྱ་བཤད་སྟོང་ལ་བརྒྱུད་ནས་ས་ཁྱབ་རྡོ་ཁྱབ་ཏུ་སོང་རྗེས། ན་
ནིང（1998ལོར） ཁུལ་རིག་གནས་ཅུས་ཀྱི་འགོ་ཁྲིད་པས་གནས་ཚུལ་འདི་
487



རྒྱུས་ལོན་བྱུང་སྟེ། ཁུལ་ཏང་ཨུ་དང་ཁུལ་མི་དམངས་སྲིད་གཞུང་ལ་སྙན་
སེང་ཕུལ་པ་ན། ཁུལ་མི་དམངས་སྲིད་གཞུང་གི་ཁུལ་གཙོ་བློ་མཐུན་ཡཱང་ཞའོ་
བཱའོ་ཡིས་གནས་ཚུལ་འདི་ལ་ཞིབ་ཏུ་རྩད་གཅོད་བྱས་པར་མ་ཟད། སྐུ་དངོས་
ཀྱིས་ཁུལ་ཐོག་ཏུ་ཡོད་པའི་འབྲེལ་ཡོད་ཆེད་ལས་པ་མང་པོ་བསྡུས་ཏེ། ཟླ་
བ་གྲགས་པས་བཤད་པའི་གླིང་སྒྲུང་ལ་ཞིབ་དཔྱོད་དང་ལེགས་ཉེས་གསལ་
འབྱེད་བྱེད་སྐབས། གླིང་རྗེ་གེ་སར་རྒྱལ་པོའི་སྒྲུང་སྐོར་ནས་ཁོ་ལ་གནད་
དོན་གང་ཞིག་དྲིས་ཀྱང་ཐོགས་པ་མེད་པས། དེ་མ་ཐག་ཟླ་བ་གྲགས་པ་ཁུལ་
སྒྱུ་རྩལ་ཁང་དུ་བསྡུ་ལེན་བྱས་ཤིང༌། ཆེད་ལས་མཁས་པ་མངགས་ཏེ་ཁོས་
བཤད་པའི་གླིང་སྒྲུང་ཡི་གེའི་རི་མོའི་གཟུགས་སུ་བཀོད་དེ་དག་སྒྲིག་བྱེད་
བཞིན་ཡོད། ཁོ་རང་ཉིད་ཀྱིས་བཤད་པ་ལྟར་ན་ཁོས་གླིང་སྒྲུང་ཁག153བཤད་
ཤེས་པ་ལས། སྒྲུང་ཁག52ནི་སུས་ཀྱང་གོ་ཐོས་མ་བྱུང་བའི་སྒྲུང་སྣ་གསར་པ་
ཡིན་ཟེར་ལ། ད་ལྟ་སྒྲུང་ཁག10སྒྲ་ཕབ་ཟིན་པ་དང་སྒྲུང་ཁག5ཡི་གེར་བཀོད་
ནས་དག་སྒྲིག་བྱས་ཚར་ཡོད་ཅིང་། སྒྲུང་ཁག་གསར་པ་གསུམ（ 2011ལོའི་
ཚུན་གྱི་གྲངས） དངོས་སུ་དཔར་སྐྲུན་བགྱིས་ནས་ཀློག་པ་པོ་མང་པོས་
དགའ་བསུ་ཡི་རང་བྱེད་བཞིན་མཆིས་སོ། །
གཤམ་དུ་ཟླ་བ་གྲགས་པས་བཤད་ཤེས་པའི་གླིང་སྒྲུང་ཁག་གི་དཀར་
ཆག་རེ་རེ་བཞིན་འགོད་པར་བྱའོ། །
1.《ལྷ་གླིང་གབ་ཙེ་དགུ་སྐོར》2.《འཁྲུངས་གླིང་མེ་ཏོག་ར་བ》3.《རྟ་
རྒྱུག་རྒྱལ་འཇོག》4.《རྨ་ཤེལ་བྲག》 5.《བདུད་གླིང》6.《ཧོར་གླིང་གཡུལ་
འགྱེད》7.《འཇང་གླིང་གཡུལ་འགྱེད》8.《མོན་གླིང་གཡུལ་འགྱེད》9.《སྟག་
གཟིག་ནོར་རྫོང》10.《གྲུ་གུ་གོ་རྫོང》11.《ཨ་གྲགས་གཟི་རྫོང》12.《བྱེ་རུ་
བྱུར་རྫོང》 13.《ཤང་ཤང་སྨན་རྫོང》14.《མི་ནུབ་དར་རྫོང》15.《སྐྱ་རེངས་
88



འབྲུ་རྫོང》16.《སོག་པོའི་རྟ་རྫོང》17.《ཙ་རིའི་སྨན་ལྗོང》18.《བྷེ་རའི་ར་
རྫོང》19.《བལ་པོའི་ལུག་རྫོང》20.《ད་རིའི་མཆོད་རྫོང》21.《རུ་ནུབ་དར་
རྫོང》 22.《ཚ་བའི་མདའ་རྫོང》23.《ཀི་ཀི་རིའི་མདའ་རྫོང》 24.《སྨྱུ་གུ་
དྲེལ་རྫོང》25.《ཨར་གླིང་གསར་རྫོང》 26.《མི་ནུབ་དར་རྫོང》27《མངའ་
རིས་གསེར་རྫོང》28.《ཤར་འཕྲུ་ནག་པོའི་ཇ་རྫོང》29.《བྷེ་ཧྭའི་ལུག་རྫོང》
30.《གནམ་ལྕགས་གོ་རྫོང》31.《ངང་རི་ཁྲུབ་རྫོང》32.《ར་ཁྲ་དཔོན་གྱི་
གཏེར་རྫོང》33.《མུ་སྟེགས་གཏེར་དཀར》34.《མུ་སྟེགས་གཏེར་ནས》
35.《མུ་སྟེགས་གཏེར་དམར》 36.《བྱ་སྲིན་མོའི་ཤ་རྫོང》 37.《འདུན་གླིང་
གཡུལ་འགྱེད》 38.《ཧ་རའི་མཛོ་རྫོང》 39.《དགེ་ལྡན་ཆོས་རྫོང》40.《རྒྱུ་
ཚའི་ཁྲབ་རྫོང》41.《དམུ་ལའི་ཤེལ་རྫོང》42.《ཕྱི་གླིང་རྒྱལ་ཁབ་བཅོ་བརྒྱད》
43.《ཕྱི་སོག་འཕུར་རྫས་རྫོང》44.《ཨ་སྟག་ཤ་རྫོང》45.《སྒ་སྡེ་མཆོང་ལྗོང》
46.《ཁ་ཆེའི་གཡུ་རྫོང》 47.《མེ་གླིང་གསེར་རྫོང》48.《ཁ་ཆེའི་ར་རྫོང》
49.《མི་རའི་གཟི་རྫོང》50.《མཚོ་མི་ནུབ་དར་རྫོང》51.《ཏ་རི་དུང་དཀར་
རྫོང》52.《ཨ་ཏའི་ལུག་རྫོང》53.《མེ་ལིང་ཁྲབ་རྫོང》54.《མེ་རི་ཐོག་རྫོང》
55.《ཐོག་གླིང་གཡུལ་འགྱེད》 56.《སོག་དབྱི་དགུ་ཚང་གི་ཁྱི་རྫོང》 57.《ཕྱི་
གླིང་ཞགས་རྫོང》 58.《ལྷོ་མོས་སྤོས་ཤེལ་རྫོང》 59.《ཁྲོ་ཐུང་ལྕགས་རྫོང》
60.《སྤྱི་དཔོན་ཤེལ་རྫོང》 61.《འདན་མའི་ནས་རྫོང》 62.《སེང་སྟག་གི་
རྫོང》 63.《ཉི་འབུམ་ནས་རྫོང》64.《ཤང་ཞུང་མེ་ཏོག་རྫོང》65.《སྤོམ་ཁྲའི་
ཆོས་རྫོང》 66.《རྒྱ་ནག་ཇ་རྫོང》 67.《རྒྱ་གར་ཆོས་རྫོང》 68.《གངས་རིའི་
ཤེལ་རྫོང》 69.《སུམ་པའི་མཛོ་རྫོང》 70.《མཐིང་རིའི་གཡུ་རྫོང》 71.《ཀླུ་
ཁྲའི་རྟ་རྫོང》72.《མཐིང་གླིང་གཡུལ་འགྱེད》73.《གནམ་ཐེལ་གཏེར་རྫོང》
74.《མེ་མོ་ཤེལ་རྫོང》 75.《རྟ་དམར་ནོར་རྫོང》 76.《ཨ་བསེའི་ཁྲབ་རྫོང》
489



77.《ཨ་ཁྲའི་ལྕགས་རྫོང》78. 《ཙ་རིའི་སྨུག་རྫོང》 79.《ཚལ་དུང་དཀར་
གཞུང་གི་ལུག་རྫོང》 80.《པོ་ཏེའི་གསེར་སྡོང》 81.《ས་མའི་མཐིལ་རྫོང》
82.《འཇང་གླིང་གཡུལ་འགྱེད》 83.《ཤན་འདན་སྟག་སེང་ཁ་སྤྲོད》84.《ཐོ་
མེའི་གོ་རྫོང》85.《རྒྱ་ནག་གསེར་རྫོང》 86.《སྟག་སྤྲེལ་ཤེལ་རྫོང》87.《ལྷ་
ཁྲའི་བོང་རྫོང》88.《སྟག་རྒྱལ་འབྲོང་རྫོང》 89.《ཁྱུང་གླིང་གཡུལ་འགྱེད》
90.《ལྷོ་མོན་རོང་གི་བྲག་རྫོང》91.《ཨ་སྤེལ་ཡུལ་གྱི་འབྲས་རྫོང》92.《ཀོ་རོ་
རོང་གི་ཕག་རྫོང》 93.《སྨུག་གུ་དྲེད་རྫོང》94.《ཁམས་གླིང་གཡུལ་འགྱེད་》
95.《ཏི་དཀར་གཡུ་ཡི་ནས་རྫོང》96.《རོང་པོའི་འབྲས་རྫོང》97.《ཤང་
ཞུང་མུ་ཏིག་རྫོང》 98.《གསེར་ལྷ་དཔོན་གྱི་གསེར་རྫོང》99.《མཚལ་དམར་
ཙན་དན་ལྗོང》I00.《སྨར་ཁམས་ཆོས་རྫོང》 101.《ལྷོ་ཤམ་བུའི་མཛོ་རྫོང》
102.《འགོག་གླིང་གཡུལ་འགྱེད》103.《མི་ནག་དར་རྫོང》104.《འཛམ་
གླིང་སྤྱི་བསང》 105.《སྲིད་པ་གླིང་གི་ཆགས་ཚུལ》 106.《བཀྲ་ཤིས་སྨོན་
ལམ》 107.《མི་ཉག་ཆོས་རྫོང》108.《ཕྱི་ཀློ་དྲེལ་རྫོང》109.《ཁྱུང་ཆེན་སྒྲོ་
རྫོང》110.《སྟག་མོའི་གསེར་རྫོང》111.《གུང་པའི་མཆོད་རྫོང》 112.《མི་
ཉག་རྟ་རྫོང》 113.《རྒྱ་གར་མེ་ཏོག་རྫོང》 114.《བྱང་སྲིན་མོའི་གཡུ་རྫོང》
115.《གཡུ་ཐོག་གཏེར་རྫོང》116.《མཆོང་ཁྲའི་འབྲུ་རྫོང》i17.《ཀློ་བ་དཀར་
པོ》1 18.《ཀློ་བ་ཁྲ་བོ》119.《ཀློ་བ་ནག་པོ》 120.《ཁ་བལ་གཡུལ་འགྱེད》
121.《ཁ་སྨུག་གཡུལ་འགྱེད》 122.《ཁ་འགོག་གཡུལ་འགྱེད》 123.《རྒྱ་ཧོར་
གཡུལ་འགྱེད》124.《ཧོར་འཇང་གཡུལ་འགྱེད》 125.《མེ་བྷེ་གཡུལ་འགྱེད》
126.《ཧོར་སོག་གཡུལ་འགྱེད》 127.《ཀླུ་ཁྲའི་མཚལ་རྫོང》128.《འབྲུག་
གླིང》བཅས་ཡིན་པའོ། །
490



ལྔ། སྒྲུང་པ་གྲགས་ཅན་གུ་རུ་རྒྱལ་མཚན།
དེ་ཡང་ལྷུང་ལྷུང་དུ་འབབ་པའི་རྨ་ཀླུང་རིང་མོའི་འབྱུང་ཡུལ་དང་།
རི་རྩེ་དགུང་དུ་བསྙེགས་པའི་གཉན་པོ་གཡུ་རྩེའི་གངས་འདབས། ས་གསུམ་
ཀུན་ལ་གྲགས་པའི་རྨ་ཆེན་གངས་རིའི་ཁོར་ཡུག གཡུ་ཡི་མཎྜལ་ཕྱིས་འདྲའི་
མཚོ་སྐྱ་རེངས་དང་སྔོ་རེངས་བཅས་གནས་མཆོག་རྒྱ་ཆེ་ཞིང་ཁོད་ཡངས་པ་
མང་པོས་ཡོངས་སུ་བརྒྱན་པའི་ཞིང་ཁམས་དེ་རུ། མི་རབས་ནས་མི་རབས་
བར་དུ་འཚོ་གཞེས་གནང་དང་གནང་བཞིན་པའི་མགོ་ལོག་མི་དམངས་ནི་
ལས་ལ་བརྩོན་ཞིང་བློ་གྲོས་འཛོམས་པ་དང་། ཁོང་རྣམས་ཀྱིས་རང་གི་ལག་
ཟུང་གི་རྩོལ་བར་བརྟེན་ནས་མཛེས་སྡུག་འབྱོར་ཕྱུག་ལྡན་པའི་ཞིང་ཁམས་
འདི་གསར་གཏོད་དང་འཛུགས་སྐྲུན། སྲུང་སྐྱོབ་བཅས་བགྱིས་ཏེ། འོད་ཟེར་
རྣམ་པར་འཕྲོ་བའི་མི་རིགས་རང་གི་རིག་གནས་གསར་སྐྲུན་མཛད་ཡོད།
ཡུལ་ཁམས་དེ་རུ་གནའ་ནས་ད་བར་དུ་གླིང་རྗེ་གེ་སར་རྒྱལ་པོར་
མཆོད་བཀུར་དང་དད་མོས་བགྱིད་པ་མ་ཟད། གླིང་རྗེ་གེ་སར་མཆོག་གིས་
ཕྱོགས་བཞིའི་དགྲ་བཞི་དང་རྫོང་ཆེན་བཅོ་བརྒྱད་ཕབ་པའི་ལོ་རྒྱུས་བརྗོད་
པའི་གཏམ་རྒྱུད་ངོ་མཚར་བ་རྣམས་ཆེ་བ་མགོ་དཀར་གྱི་མན་ཆད་དང་ཆུང་
བ་བྱིས་པ་ཡན་ཆད་ཚང་མས་ཆུ་ཚད་མི་མཚུངས་པའི་སྒོ་ནས་བཤད་ཤེས་
པ་ལགས། ངོ་མ་བོད་མི་རེའི་ཁ་ནས་སྒྲུང་རེ་ཟེར་བ་དེ་དོན་ལ་གནས་པ་
ཞིག་རེད། སྤྱིར་ད་ལྟ་དེང་རབས་ཀྱི་རིག་གནས་གསར་པ་མང་པོས་གནའ་
རབས་ཀྱི་སྲོལ་རྒྱུན་རིག་གནས་སྐོར་གྱི་གོ་གནས་ཇེ་ཆུང་དུ་གཏོང་བཞིན་
པའི་གནས་བབ་ཅིག་བྱུང་ཡོད་ཀྱང་གླིང་རྗེ་གེ་སར་རྒྱལ་པོའི་སྒྲུང་དཔེ་ལ་
19



མཚོན་ན། སྔར་བཞིན་ས་ཁྱབ་རྡོ་ཁྱབ་ཏུ་འགྲོ་བཞིན་ཡོད་པ་ལས་གཞན་
གསོན་ཤུགས་ཀྱང་སྔར་ལྟར་ལྡན་ཡོད། །
སྒྲུང་པ་གུ་རུ་རྒྱལ་མཚན་ཉིད་ལ་མཚོན་ན། གེ་སར་སྒྲུང་དར་རྒྱ་ཤིན་
ཏུ་ཆེ་བའི་ཁོར་ཡུག་འདི་འདྲའི་ནང་དུ་སྐྱེས་ཤིང་ནར་སོན་པ་ཡིན། །
དེ་ཡང1967ལོའི་ཟླ12པའི་གྲང་ངར་རབ་ཏུ་ཆེ་བའི་དགུང་མོ་ཞིག་ལ་
གུ་རུ་རྒྱལ་མཚན་རང་མགོ་ལོག་ཁུལ་དགའ་བདེ་རྫོང་གི་ཁྱིམ་ཚང་ཕལ་པ་
ཞིག་ནས་སྐྱེས། ཁོང་ཉིད་འཇིག་རྟེན་ཁམས་འདི་རུ་དལ་འབྱོར་གྱི་ལུས་འདི་
བླངས་པ་ནས་བཟུང་། སྐྱིད་ཀྱི་འཚོ་བ་ཞིམ་པོ་ཞིག་རོལ་བའི་སྐལ་བ་མ་ལྡན་
མོད། འོན་ཏེ་སྡུག་གི་ཁུར་པོ་རི་བོ་ལྟ་བུས་མནར་གཅོད་མྱོང་བའི་ཚོར་སྣང་
སྐྱེས་བྱུང་། དེ་ཡང་ཁོང་ཉིད་ཀྱིས་བྱ་བ་དག་ཅུང་ཟད་ཡིད་ལ་ངེས་ཐུབ་པའི་
སྐབས་དེར། ཕ་རྒན་ལ་གློ་བུར་དུ་བཅོས་ཐབས་མེད་པའི་ནད་ཀྱིས་གདུང་
པས་ཚེ་ལས་འདས་ཤིང་། དེ་ནས་བཟུང་མ་བུ་གཉིས་རྗེས་སུ་ལུས་པས་
དཀའ་སྡུག་མང་པོའི་འཚོ་བའི་ཁྲོད་དུ་འཚོ་ཐབས་དང་གསོན་ཐབས་བྱས། །
སྐབས་དེར་འཛམ་གླིང་ཟླུམ་པོའི་ཤར་ཕྱོགས་ཀྱི་ཀྲུང་གོའི་ས་ཕྱོགས་
ཀུན་ཏུ་སྤྱི་ཚོགས་རིང་ལུགས་ཀྱི་དར་ཆ་ལྷབ་ལྷུབ་གཡོ་བཞིན་པའི་དུས་
རབས་གསར་པའི་རྣམ་པ་ཞིག་ཤར་ཡོད་ཀྱང་གྲོང་ཁྱེར་དང་ཞིང་གྲོང་གི་
བར་ཐག་ཧ་ཅང་རིང་བའི་ལུང་ཁུག་ཏུ་གནས་པའི་འབྲོག་པ་ཚོའི་མགོའི་
སྡུག་བསྔལ་ད་དུང་རྩ་བ་ནས་དག་ཐུབ་མེད། དེའི་ཕྱིར། གུ་རུ་རྒྱལ་མཚན་
གྱི་མ་རྒན་གྱིས་ཉིན་རེར་རང་གི་སྒེར་ཟོག་གཉིས་ཡོད་པ་དེ་དང་ལྷན་དུ་
སྡེ་པའི་ཀྲི་པུའུ་ཧྲུའུ་ཅི་ཡི་ནོར་ནག་བརྒྱ་ལྷག་ཡོད་པ་དེ་ཡང་འཚོ་རུ་འགྲོ་
དགོས་པ་བྱུང་། མ་རྒན་ཕྱུགས་རྫིར་སོང་རྗེས་སུ། བསམ་མེད་ཀྱི་བྱིས་པ་
ཆུང་ཆུང་གུ་རུ་རྒྱལ་མཚན་ལ་མཚོན་ན། ཁོ་རང་གཅིག་པུ་ཁྱིམ་ན་ལུས་
492



ཡོད་ཅིང་། ཁོས་ཕལ་ཆེར་ཉིན་གང་ལ་མ་རྒན་ནམ་ཚོད་ཕྱིར་ཡོང་བར་རེ་
སྒུག་བྱས་ནས་བསྡད་ཡོད། ལར་ཁོང་ཉིད་བྱིས་པ་ཚོ་དང་ལྷན་དུ་རྩེད་འདོད་
ཧ་ཅང་ཡོད་ཀྱང་རུ་ཐག་ཤིན་ཏུ་རིང་བས་ཐུག་ཐབས་མེད་པས། ནམ་རྒྱུན་
ཁོའི་རྩེ་རོགས་ནི་མིའི་རྣམ་འགྱུར་ཤེས་པའི་ཁྱི་རྒན་ནག་སྡིང་ལས་མེད། ཁོས་
ཉིན་རེར་ཁྱི་རྒན་སྤྲུ་ཡི་གཡས་གཡོན་དུ་ཁྲིད་སོང་ནས་རྩེད་པ་དང་། ད་
དུང་ཁོས་ཨ་མས་བཤད་པའི་གཏམ་རྒྱུད་གསོན་ཉམས་ལྡན་པ་མང་པོ་ཁྱིར་
བཤད་བཞིན་མཆིས། ཉིན་རེའི་དགུང་ཁའི་ཉི་མ་མཇལ་ལ་ཉེ་བའི་སྐབས་སུ་
ད་གཟོད་ཁོའི་མ་རྒན་ལྷ་མཚོ་ཐང་ཆད་ནས་ཕྱིར་ཁྱིམ་ལ་བསླེབས་ཤིང་། གུ་
རུ་རྒྱལ་མཚན་ཉིན་རེར་མ་རྒན་དང་འཕྲད་པ་ན་དགའ་བ་འབུམ་གྱིས་མྱོས་
ནས་ཨ་མའི་སྐེ་ལ་འབྱར་ཏེ་འོ་ཡང་ཡང་བྱེད་པ་དང་། ཨ་མས་ཀྱང་བྱིས་པ་
དྲན་ནས་རང་གི་བྲང་ཁར་སྦྱར་ནས་མགོ་ལ་བྱིལ་བྱིལ་བྱེད་བཞིན་མཆིས།
བརྗེད་པར་དཀའ་བའི་གནས་ཚུལ་འདི་དག་གུ་རུ་རྒྱལ་མཚན་དགུང་ལོ་
ཆེར་སོན་ཡང་ཡིད་ལ་རི་མོ་བརྐོས་པ་ལྟར་དམ་པོར་བཟུང་ཡོད། །
དགུང་མོར་ཡང་ཁོང་མ་བུ་གཉིས་ཀྱིས་དགུང་ཚ་འཐུང་རྗེས་ཉལ་
སྟན་པགས་ཐེད་ཅིག་ཡོད་པ་དེའི་སྟེང་ཉལ་ཞིང་ཨ་མས་གནའ་གཏམ་སྣ་
ཚོགས་བཤད་བཞིན་ཡོད། ཁོའི་ཨ་མས་ཡི་གེ་གཅིག་ཀྱང་མི་ཤེས་ཀྱང་ཡིད་
འཛིན་ཤིན་ཏུ་བཟང་བས། གནའ་གཏམ་རྣར་སྙན་པ་མང་བོ་བཤད་ཤེས།
གནའ་གཏམ་དེ་དག་ལས་ཉན་ན་ཤིན་ཏུ་སྙན་པ་ནི་གླིང་རྗེ་གེ་སར་རྒྱལ་
པོའི་སྒྲུང་གཏམ་རེད། ཨ་མས་བཤད་པ་ཅུང་མང་བའི་གཏམ་རྒྱུད་དེ་ཡང་
གེ་སར་རྒྱལ་པོའི་གཏམ་རྒྱུད་ཡིན་པས། གུ་རུ་རྒྱལ་མཚན་ལོ་ན་ཆུང་ཡང་ཨ་
མས་བཤད་པའི་གཏམ་རྒྱུད་དེ་རྣམས་ཡིད་ལ་གསལ་ལེར་ངེས་ཡོད་པ་མ་
ཟད། ཁོས་ཀྱང་མགོ་རྔ་ཚང་བ་ཞིག་བཤད་ཤེས། དེ་ནི་ཁོ་བློ་རིག་གསལ་ཞིང་
493



ཡིད་འཛིན་གྱི་ནུས་པ་ཆེ་བའི་རྐྱེན་དེ་ཡིན་སྙམ། གང་ལྟར་ཡང་ཞག་མ་ནས་
ཞག་མ། ཉི་མ་ནས་ཉི་མ་མཚམས་མེད་ཀྱི་འཁོར་སྐྱོད་བརྒྱུད་དེ། གཏམ་རྒྱུད་
མང་པོ་ཉན་པ་དང་བསགས་པའི་དབང་གིས་གུ་རུ་རྒྱལ་མཚན་གྱིས་ཀྱང་
གཏམ་རྒྱུད་མང་པོ་བཤད་ཤེས་ཤིང་། བྱིས་པ་གཏམ་རྒྱུད་འཆད་མཁན་གྱི་
མཚན་སྙན་མགོ་ལོག་དགའ་བདེ་ས་ཁུལ་དུ་རིམ་གྱིས་གྲགས་བྱུང༌།
ཁོ་རང་མཐོ་སྒང་འབྲོག་པའི་བུ་བུ་མོ་དང་མཚུངས་པར་འཁྱགས་
གྲང་དང་ཁ་བ་བུ་ཡུག་འཚུབ་པའི་འཚོ་བའི་ཁྲོད་དུ་རིམ་གྱིས་ནར་སོན་པ་
ན། ལོ་ན་རྒས་པའི་མ་རྒན་གྱི་ཚབ་བྱས་ནས་ཕྱུགས་རྫིར་འགྲོ་ཐུབ་པར་གྱུར།
ཡངས་ཤིང་རྒྱ་ཆེ་བའི་འབྲོག་པའི་རྩྭ་ཐང་ནི་ཕྱུགས་རྫི་ཆུང་ཆུང་རྣམས་ཀྱི་
རང་བྱུང་གི་རྩེད་ར་ཡིན་ལ། སྒྲུང་མཁན་རྒན་པ་རྣམས་ཀྱིས་གེ་སར་སྒྲུང་
བཤད་པར་རྣ་བ་བླགས་ནས་ཉན་པའི་ཡུལ་ལེགས་པོ་ཡང་ཡིན། དེའི་ཕྱིར་
གུ་རུ་རྒྱལ་མཚན་གྱིས་ཉན་པའི་གཏམ་རྒྱུད་ནི་ཨ་མས་བཤད་པའི་གཏམ་
རྒྱུད་ཐུང་ཐུང་དེ་མིན་པར། གླིང་རྗེ་གེ་སར་རྒྱལ་པོའི་སྒྲུང་ལས《ཧོར་གླིང་
གཡུལ་འགྱེད》དང་《ཤན་འདན་ནང་འཁྲུག》《འཇང་ཕྲུག》《ཨ་སྟག་ལྷ་མོ》
བཅས་སྒྲུང་ཁག་ཁ་ཚང་རེ་རེའི་གཏམ་རྒྱུད་ངོ་མཚར་བ་དག་ཉན་ཐུབ་པའི་
གོ་སྐབས་ལེགས་པོ་ཐོབ་བྱུང༌།
དུས་སྐབས་དེ་ནས་བཟུང་རྩྭ་ཐང་དུ་ཕྱུགས་འཚོ་སྐབས་དང་ཡང་ན་
འབྲོག་པའི་ཁྱིམ་ཚང་རེ་རེར་འགྲོ་བའི་དུས་སུ། གུ་རུ་རྒྱལ་མཚན་གྱིས་ནམ་
ཡང་ཡི་གེ་ཤེས་པའི་རྒན་པ་དང་གཞོན་པ་མང་པོ་མཐོང་མྱོང་བ་མ་ཟད།
ཁོང་རྣམས་ཀྱིས་པང་ལ་གེ་སར་སྒྲུང་དཔེ་ལག་བྲིས་མ་སྣ་རིང་བཟུང་སྟེ་ཆུ་
བཞུར་བ་ལྟར་བཤད་པ་དང་སྙན་ཞིང་འཇེབས་པའི་གླུ་ཡང་བླངས་ཚེ། གུ་རུ་
རྒྱལ་མཚན་ལོ་ན་ཆུང་ཡང་སྨོན་པ་བསམ་པའི་གཏིང་ནས་ཤོར་སོང་། ཁོའི་
194



བསམ་པར་རང་གིས་ཡི་གེ་ལེགས་པོ་ཞིག་ཤེས་ཟིན་ན། གཞན་པའི་མདུན་དུ་
ཉིན་བཞིན་རྒྱུགས་སོང་ནས་གེ་སར་རྒྱལ་པོའི་གཏམ་རྒྱུད་ལ་ཉན་མི་དགོས་
ཤིང༌། རང་གིས་སྒྲུང་དཔེ་བཟུང་ནས་ཚན་པ་ནས་ཚན་པ་བཤད་ཆོད་པས་
ཡི་གེ་ཞིག་ཤེས་ན་ཅི་མ་རུང་སྙམ་ནས། འབད་པས་རིག་གནས་སྦྱང་རྒྱུའི་
འདུན་པ་ངང་ངམ་ཤུགས་ཀྱིས་སྐྱེས་བྱུང༌། །
སྐབས་དེ་ནས་བཟུང་རང་ཤུགས་སུ་རིག་གནས་སྦྱངས་པའི་སྒོར་
ཞུགས་ཤིང༌། ཁོས་ཐོག་མར་གཞན་གྱི་ལག་ནས་ཡི་གེ་ངོས་འཛིན་གྱི་སློབ་
དེབ་ཅིག་གཡར་ཏེ། བོད་ཀྱི་གསལ་བྱེད་སུམ་ཅུ་ནས་མགོ་བཟུང་སྟེ་སྦྱངས་
པ་བྱས། ཁོས་སློབ་སྦྱོང་བགྱིད་པའི་སྐབས་སུ། ཕྱོགས་གཅིག་ནས་ཡི་གེ་ངོས་
འཛིན་བྱེད་པ་དང་། ཕྱོགས་གཅིག་ནས་མཛུབ་མོ་སྨྱུ་གུ་དང་ས་དོག་མོ་ཤོག་
བུ་བྱས་ནས་འབྲི་བར་སྦྱངས་ལ་བརྩོན་བཞིན་མཆིས། གུ་རུ་རྒྱལ་མཚན་ལ་
སྡུག་རུས་གཞན་དང་མི་མཚུངས་པ་ཞིག་ཡོད་པ་ལས་གཞན་བློ་རིག་ཀྱང་
ཤིན་ཏུ་རྣོ་བར་བརྟེན། མ་འགྱངས་པར་ཡི་གེ་འབྲི་ཀློག་གི་རྨང་གཞི་ཆགས་
ཤིང་། ཅུང་ཟད་ཀློག་སླ་བའི་ཡིག་ཆའི་སྐོར་འདོན་ཐུབ་པར་གྱུར།
མི་ལ་བརྩོན་འགྲུས་ལྡན་གྱུར་ན། འཇིག་རྟེན་འདི་ན་དཀའ་བ་མེད་ཅེས་
ཟེར་བའི་དཔེ་བཞིན། གུ་རུ་རྒྱལ་མཚན་རྩྭ་ཐང་ནས་རང་ཁྱིམ་དང་། རང་
ཁྱིམ་ནས་རྩྭ་ཐང་ཀུན་ཏུ་འགྲོ་བའི་སྐབས་སུ། ལག་གི་དཔེ་ཆ་དང་ཁ་བྲལ་མ་
མྱོང་། དེའི་ཕྱིར། ཁོའི་རང་སྦྱངས་ཀྱི་ཆུ་ཚད་ཉིན་རེ་ལས་ཉིན་རེར་ཇེ་ལེགས་
དང་ཇེ་མཐོར་སོང་ནས། ཁོར་ཡུག་གི་མང་ཚོགས་ལ་གླིང་གེ་སར་སྒྲུང་ཡང་
བཤད་ཤེས་པར་གྱུར་པ་མ་ཟད། མང་ཚོགས་ཀྱིས་ཁོས་བཤད་པའི་སྒྲུང་
ལ་ཉན་འདོད་ཀྱང་ཤིན་ཏུ་ཆེ། ད་དུང་ཕན་ཚུན་བར་དུ་གླུ་དང་ལ་གཞས།
འཕྲིན་ཡིག་སོགས་ཀྱང་འབྲི་ཤེས་པར་གྱུར། དེར་མི་རྣམས་ལ་ཡ་མཚར་སྐྱེས་
495



ཏེ་བསྔགས་བརྗོད་ཀྱི་མེ་ཏོག་ཀྱང་མང་པོ་འཐོར་བྱུང༌།
སྐབས་དེར་ཁོ་ཆུ་ཀུང་ཧྲེས་གུ་རུ་རྒྱལ་མཚན་གྱི་གནས་ཚུལ་དག་ཐོས་
པས་མྱུར་དུ་མི་མངགས་ནས་གནས་ཚུལ་རྒྱུས་ལོན་བྱས་ཤིང༌། ཁོར་དགེ་
རྒན་གྱི་འགན་ལེན་དགོས་པའི་རྒྱུ་མཚན་དག་བཤད་པས་ན། མ་འགྱངས་པར་
གུ་རུ་རྒྱལ་མཚན་གྱིས་དམངས་སྒྲུབ་དགེ་རྒན་གྱི་འགན་བླངས་ནས། འབྲོག་
པའི་བྱིས་པ་ཚོར་ཡི་གེ་ཁྲིད་པ་ལགས། སྐབས་དེར་ཁོ་ནི་དགུང་ལོ14ལས་
སོན་མེད།
ཁོ་དགེ་རྒན་བྱེད་པའི་སྐབས་སུ་སློབ་མ་ཚོར་ནོན་ཏན་གྱིས་སློབ་ཁྲིད་
བྱེད་ཞོར་དུ། བོད་ཀྱི་ལོ་རྒྱུས་དང་རྩོམ་རིག ཆོས་ལུགས། ཚད་མ་རིག་པ་
བཅས་ཕྱོགས་ཀྱི་དཔེ་ཆ་རྩ་ཆེན་མང་པོར་མཇལ་མྱོང་། ལྷག་པར་དུ་སྐད་
གྲགས་ཅན་གྱི་མགུར《མཚངས་དབྱངས་རྒྱ་མཚོའི་མགུར་གླུ》ཡི་བློ་ཡིད་
འགུག་པའི་བརྗོད་དོན་དང་ཕུན་སུམ་ཚོགས་པའི་རྗོད་ཚིག་དག་གིས་ཁོའི་
བློ་མིག་དེ་ཅིག་ཅར་དུ་འཕྲོག་པའི་དབང་གིས་ནམ་རྒྱུན་བློར་འཛིན་པ་དང་
དབྱངས་སུ་གྱེར་ནས་ལེན་བཞིན་མཆིས། ད་ལྟ་ང་ཚོས་མགུར་གླུ་དེ་གླེང་
བའི་སྐབས་སུ། ཁོ་ལ་རང་དབང་མེད་པ་བཞིན་སྙན་འཇེབས་ཀྱི་དབྱངས་སུ་
བཀུག་ནས་བླངས་བྱུང༌། ཤར་ཕྱོགས་རི་བོའི་རྩེ་ནས། །དཀར་གསལ་ཟླ་བ་
ཤར་བྱུང་། །མ་སྐྱེས་ཨ་མའི་ཞལ་རས། །ཡིད་ལ་འཁོར་འཁོར་ཤར་བྱུང༌། །བྱ་
དེ་ཁྲུང་ཁྲུང་དཀར་མོ། །གཤོག་རྩལ་ང་ལ་གཡོར་དང་། །རྒྱང་རིང་ཡུལ་ལ་
མི་འཕུར། །ལི་ཐང་བསྐོར་ནས་སླེབས་ཡོང་།
ཞེས་ཚན་པ་ནས་ཚན་པ་ཐོགས་པ་མེད་པར་བླངས་པའི་སྒྲ་དབྱངས་
ནི་རི་ཀླུང་ཀུན་ཏུ་ཁྱབ་འདུག ཕྱིས་སུ་གུ་རུ་རྒྱལ་མཚན་དགུང་ལོ16ལོན་
པའི་ལོ་དེར། ཁོའི་མ་རྒན་ལ་མ་རུངས་པའི་ནད་དྲག་པོས་གདུང་པའི་རྐྱེན་
96



གྱིས་ཁོའི་དགེ་རྒན་གྱི་ལས་འགན་མི་གཏོང་ཀ་མེད་དུ་གྱུར། སྐབས་དེར་ཁོ་
རང་གིས་མ་རྒན་གྱི་ནད་གསོ་བའི་ཕྱིར། སྐུ་འབུམ་བྱམས་པ་གླིང་དུ་ཆས་
ནས་བླ་མར་སྐྱབས་འཇུག་ཞུས་པ་དང་ཆབས་ཅིག་བོད་སྨན་ལེགས་པོ་སྐོར་
ཞིག་བླངས་ནས་ཕྱིར་ཕ་ཡུལ་དུ་སླེབས་པས་ན། ཁོའི་བློ་ཡིད་ལས་འདས་
པ་སྟེ། མ་རྒན་ལགས་ཚེ་ལས་འདས་ཟིན་པ་མ་ཟད་སྦྱིན་སྲེག་ཀྱང་བགྱིས་
ཚར་བས། གུ་རུ་རྒྱལ་མཚན་གྱི་སྙིང་ནང་དུ་འཛེར་མ་ཟུག་པ་ལྟར་ལྷོག་ལྷོག་
ཏུ་ལྡིང་ནས་འདུག་དབང་མེད་པ་དང་། མིག་ཟུང་ལས་དྲག་ཆར་ཤོད་ཤོད་
དུ་འབབ་པ་བཞིན་མཆི་མ་འཛད་ཐབས་མེད་པ་བཞུར་བྱུང༌། ཁ་ནང་ལས་
རང་དབང་མེད་པར་ཨ་མ་ཨ་མ་ཞེས་བསྟུད་མུར་ཤོར་བྱུང་། ཡིན་ནའང་
ཇི་ལྟར་བོས་ཀྱང་ཕྱིར་ཡོང་བའི་དཔེ་མེད་པས། ཁོའི་བསམ་པར་ང་ལ་རྒྱུ་
སྤུ་ཙམ་མེད་ཀྱང་མ་རྒན་ལ་འདས་ཆོས་ལེགས་པོ་ཞིག་བཅའ་དགོས་སྙམ་
ནས། ཁོའི་ཁྱིམ་ཚང་དུ་ཡོད་པའི་ནོར་ནག་འགའ་དང་སྦྲ་ནག་རྙིང་པ་བཅས་
ཨ་མར་ཆོས་བཅའ་བའི་སླད་དུ་དགོན་པར་ཕུལ་བ་ལགས། ཁོ་རང་ཉིད་ལ་
བཞག་པ་ནི་དྲིན་ཅན་ཨ་མའི་གདུང་ཐལ་འབའ་ཞིག་ལས་མེད་དོ། །
གུ་རུ་རྒྱལ་མཚན་གྱི་མ་རྒན་འདས་རྗེས་ཁོ་ཉིད་གཡས་གཡོན་གང་ལ་
ཡང་བརྟེན་ས་མེད་པའི་དྭ་ཕྲུག་ཅིག་ཏུ་གྱུར་པས། ཁོས་མ་རྒན་གྱི་ཁ་ཆེམས་
ལྟར་དུ་ལུང་སྔོན་དགོན་པར་གྲྭ་པ་བྱེད་དུ་འགྲོ་རྒྱུའི་སེམས་ཐག་བཅད། དང་
ཐོག་ཁོ་རང་དགོན་པར་སོང་ནས་ཆོས་ལུགས་ཀྱི་སྲོལ་ལྟར་བསྒྲུབ་དགོས་པའི་
ཆོ་ག་ཐམས་ཅད་བསྒྲུབས་ཀྱང་མཚམས་མཚམས་སུ་དགོན་པར་འདུག་པ་
དང༌། སྐབས་སྐབས་སུ་འབྲོག་པའི་ནང་དུ་སོང་ནས་ཆོས་དཔེ་བཤུས་པ་དང་
སྐབས་འགར་ཆོས་དཔེ་འདོན་བཞིན་ཡང་མཆིས། ཕྱིས་སུ་དུས་ཚོད་ཅུང་རིང་
བ་ན་དགོན་པའི་ནང་དུ་དངོས་སུ་ཞུགས་ནས་རྒྱུན་སྡོད་བགྱིས་བྱུང༌།
497



ལུང་སྔོན་དགོན་པ་ནི་དགའ་བདེ་ས་ཁུལ་གྱི་ཅུང་ཆེ་གྲས་ཀྱི་རྙིང་མའི་
དགོན་པ་ཞིག་ཡིན། དགོན་པ་རུ་རྒྱུན་སྡོད་ཀྱི་གྲྭ་པ50ལྷག་ཡོད་ལ། གྲོང་ནང་
དུ་ཡོད་པའི་གྲྭ་པ་དང་བརྩིས་ན200ལྷག་ལ་བུད་ཡོད། དགོན་པའི་ནང་རྒྱུད་
པ་གྲྭ་ཚང་ཕུད། ད་དུང་གེ་སར་གྱི་ཟློས་གར་ཚོགས་པ་དང་། བོད་སྨན་ཁང་
སོགས་ཡོད། ཧ་ཅང་དགའ་འོས་པ་སྟེ། མགོ་ལོག་ས་ཁུལ་དུ་སྐད་གྲགས་ཆེ་
བའི་སྒྲུང་མཁན་ངག་རིག་ཉིད་དགོན་པ་འདི་རུ་ཡོད། ཁོང་རྣམ་པས་འཁྲབ་
སྟོན་བྱས་པའི་གེ་སར་གྱི་ཟློས་གར་ནི་ཕྱོགས་ཀྱི་བུ་མོའི་མགུལ་རྒྱན་དུ་གྱུར་
འདུག་
དགུང་ལོ་ལྔ་བཅུ་ལྷག་ལ་སོན་པའི་སྒྲུང་མཁན་ངག་རིག་ནི་གུ་རུ་
རྒྱལ་མཚན་གྱི་མ་ཞང་ཡིན། མགོ་ལོག་ས་ཁུལ་གྱི་མི་རྣམས་ཀྱིས་ངག་རིག་ནི་
བཤད་དེ་རྫོགས་རྒྱུ་མེད་པའི་སྒྲུང་པ་ཡིན་ཞེས་བརྗོད་བཞིན་འདུག ངོ་མ་
ཁོ་དང་ཐུག་མྱོང་བའི་མི་ཞིག་ཡིན་ན་གོང་ཞུའི་གཏམ་འདི་དོན་ལ་གནས་
པ་ཞིག་རེད་ཅེས་སྣང་ཚུལ་བཅོས་མིན་ཞིག་འཆར་བྱུང༌། ངག་རིག་གི་སྐད་
དང་ངག དོན་དང་ཚིག སྒྲུང་བཤད་ཀྱི་ཁྱད་ཆོས་དང་མྱུར་གསལ་གྱི་བློ་རིག་
བཅས་གཞན་དང་མི་མཚུངས་པའི་ཡོན་ཏན་ཞིག་མཚོན་འདུག ཁོང་ཉིད་
དགོན་པར་བཞུགས་པའི་སྐབས་སུ་སྒྲུང་མང་པོ་བཤད་པ་མ་ཟད། གེ་སར་
གྱི་ཟློས་གར་འཁྲབ་པའི་སྐབས་སུ་ཁོང་ནི་མེད་དུ་མི་རུང་བའི་འཁྲབ་སྟོན་
པ་གཙོ་བོ་ཡིན། གུ་རུ་རྒྱལ་མཚན་གྱིས་མ་ཞང་ངག་རིག་གི་བློ་དང་ཤེས་རིག་
དག་མཐོང་པས་ན་དད་པ་ཟློག་མེད་སྐྱེས་ཏེ། ནམ་རྒྱུན་མ་ཞང་ངག་རིག་གི་
གམ་དུ་སོང་ནས་ཉི་མ་ནས་ཉི་མ་དང་ཞག་མ་ནས་ཞག་མར་གེ་སར་སྒྲུང་ལ་
ཉན་བཞིན་ཡོད་ཅིང་། གལ་སྲིད་ཧ་མི་གོ་བའི་དོན་དག་ལ་འཕྲད་ཚེ་དེ་མ་
ཐག་མ་ཞང་ལ་དྲིས་ཏེ་རྩ་བ་གསལ་པོར་ཤེས་པར་བཅུག
498



.
གུ་རུ་རྒྱལ་མཚན་ཉིད་གེ་སར་སྒྲུང་གི་སློབ་གྲྭ་ཆེན་མོ་ལྟ་བུའི་དགོན་
པ་དེ་རུ་བགྲང་བྱ་གཉིས་ལྷག་འདས་པས་ན། དགོན་པའི་འཚོ་བ་ལ་སུན་
སྣང་བྱུང་བའི་ཀུན་སློང་སྐྱེ་བ་དང་ཆབས་ཅིག དགོན་པའི་འདུལ་ཁྲིམས་
མང་པོས་ཁོའི་བསམ་བློ་དང་བྱ་སྤྱོད་ལ་བཀག་སྡོམ་བྱས་པས་སྤོབས་པ་
ཆེན་པོས་དགོན་པ་དང་ཁ་བྲལ་ནས་རང་ཡུལ་དུ་ལོག འདིར་རང་ཡུལ་དུ་
ལོག་ན་ལས་སླ་མོ་ཞིག་ཡིན་མོད། འོན་ཏེ་ཕྱིས་སུ་འཚོ་བ་ཇི་ལྟར་རོལ་རྒྱུ་
ནི་མདུན་དུ་བཤམས་པའི་གནད་དོན་ཚབས་ཆེན་ཞིག་ལགས། སྐབས་དེར་
ཁོར་དཀའ་ངལ་མང་པོས་གཟིར་ན་ཡང་མགོ་བོ་མ་བསྒྱུར་པར། ཁོའི་མིག་
རྒྱ་དང་ཤེས་རྒྱ་བསྐྱེད་པའི་སླད་དུ། གནས་འགངས་ཆེན་དག་ལ་ལྟ་སྐོར་
ཕྱག་མཇལ་དུ་འགྲོ་རྒྱུའི་སེམས་ཐག་བཅད་དེ། སྔ་ཕྱིར་མདོ་སྨད་རྫོང་ཆེན་
བཞིའི་ཡ་གྱལ་བྲག་དཀར་སྤྲེལ་རྫོང་དང་ཤ་བ་རི་རྫོང་། མཚོ་སྔོན་པོ། རོང་བོ་
དགོན་པ། ཆབ་ཆ་གྲོང་བརྡལ། བྱ་ཁྱུང་དགོན་པ་བཅས་གནས་དང་རྫོང་དག་
ལ་ཕྱིན་ཏེ་ལྟ་སྐོར་བྱས། ཁྱད་པར་དུ་མཚོ་སྔོན་ཁྲི་ཤོར་རྒྱལ་མོར་ཟླ་གཅིག་
ཡས་མས་ལ་རྐང་ལམ་བརྒྱུད་ནས་སྐོར་བ་བྱས། ལམ་དུ་བགྲོད་པའི་སྐབས་
སུ་ཁོས་མི་རྣམས་ལ་ཆོས་འདོན་པ་དང་སྒྲུང་བཤད་པ་བཅས་ལ་བརྟེན་ནས་
འཚོ་བ་ཕུད་ཐབས་བྱས། ཞོར་དུ་ཁོས་མགུར་གླུ། སྙན་ཚིག་སོགས་མང་པོ་
བརྩམས་པ་དང་། ལྷག་པར་དུ་རང་གི་ལོ་ཆུང་སྐབས་ཀྱི་ལོ་རྒྱུས་དག་གོ་སླ་
བའི་ཚིགས་བཅད་ཀྱིས་བརྩམས་པ་དེར་བལྟས་ན་མི་རྣམས་ཀྱི་ཡིད་འགུལ་
ཞིང་ཉན་ན་མིག་ཆུ་ཡང་རང་དབང་མེད་པར་ཤོར་བྱུང༌།
1986ལོར་ཁོ་རང་ཕྱིར་ཕ་ཡུལ་དུ་ལོག་སྟེ། མདོ་དབུས་ཁམས་གསུམ་
དུ་གྲགས་སྙན་རབ་ཏུ་ཆེ་བའི་རྨ་ཆེན་གངས་རིར་སྐོར་བར་སོང་། རྨ་ཆེན་
གངས་རི་ནི་གླིང་རྗེ་གེ་སར་རྒྱལ་པོའི་བླ་རི་ཡིན་ཞིང་། གནས་འགངས་ཆེན་
199



དེར་དད་པ་དང་ཕྱག་བསྐོར་བགྱི་ན་བགེགས་དང་བར་ཆད་སེལ་ཐུབ་ལ་
ཀུན་འདོད་ཀྱི་དངོས་གྲུབ་སྩོལ་བ་ཡིན་ཞེས་དམངས་ཁྲོད་ན་བཤད་སྲོལ་
ཡོད། དེ་བས་གུ་རུ་རྒྱལ་མཚན་གྱིས་དཀའ་བ་བརྒྱ་ཕྲག་སྣང་མེད་དུ་བཞག་
ནས་གནས་མཆོག་གངས་རིར་ཕྱག་སྐོར་བགྱིད་པའི་སྐབས་སུ། ལས་དང་
བསོད་ནམས་ཀྱི་དབང་གིས་སི་ཁྲོན་ནས་ཕེབས་པའི་མཇལ་སྐོར་བ་བླ་མ་
ཞིག་དང་འཕྲད་བྱུང༌། བླ་མ་འདིའི་ཕ་ཡུལ་ངོ་མ་ནི་དགའ་བདེ་ དཀར་ཐོ་ཚོ་
པའི་ཡིན་ཞིང༌། ཁོང་གིས་སྔ་གཞུག་ཏུ་གེ་སར་སྒྲུང་མང་པོ་བྲིས་མྱོང་། གཞན་
ཡང་གེ་སར་གྱི་གསོལ་མཆོད་དང་ལོ་རྒྱུས་དག་ཀྱང་བྲིས་ཡོད། གེ་སར་སྒྲུང་
ལ་ཤིན་ཏུ་དགའ་བའི་བླ་མ་དེས་གུ་རུ་རྒྱལ་མཚན་ཐུག་མ་ཐག་སྤྲོ་བ་སྐྱེས་ཏེ་
བླ་མ་དཀོན་མཆོག་ལ་སྐྱབས་འཇུག་ཞུ་ཞིང་གསོལ་འདེབས་བགྱིད་པ་ན། གུ་
རུ་རྒྱལ་མཚན་གྱི་སྣང་བར་བླ་མ་རིན་པོ་ཆེ་དེས་ཁོས་གེ་སར་སྒྲུང་འབྲི་བའི་
གཏེར་སྒོ་ཕྱེ་པ་ལྟ་བུའི་སྣང་ཚུལ་གསར་པ་ཞིག་ཤར་ཞིང་། ཡིད་ཀྱི་མེ་ལོང་
ལས་སྔར་དང་མི་མཚུངས་པར་གསལ་ཞིང་དག་པའི་གཏམ་རྒྱུད་སྣ་ཚོགས་
ཡང་ནས་ཡང་དུ་ཤར་བྱུང་ལ་ཡིད་ལའང་གཏམ་རྒྱུད་འབྲི་འདོད་ཀྱི་ཀུན་
སློང་ཟློག་ཏུ་མེད་པ་སྐྱེ་བཞིན་མཆིས། སྐབས་དེར་ཁོས་འདི་འདྲའི་ཚིགས་
བཅད་ཀྱང་བྲིས་ཡོད། སྤྲུལ་པའི་གཞན་དོན་ལྷུར་ལེན་མཁན། །ངོ་མཚར་རྫུ་
འཕྲུལ་རྒྱ་མཚོའི་གཏེར། །ཨོ་རྒྱན་མཁན་པོ་པད་མ་འབྱུང༌། །གསོལ་འདེབས་
བུ་ལ་དགྱེས་ཞལ་ཕྱོགས། །ཡིད་སྨོན་བསམ་པ་འགྲུབ་པ་དང་། །གཉིད་སྣང་
འཁྲུལ་པའི་སེམས་ཅན་རྣམས། །ཡང་དག་རྒྱལ་བའི་ས་ཐོབ་ནས། །ཕན་བདེ་
གཉིས་ཀྱི་འོད་དཀར་ཅན། །འཛམ་གླིང་མཁའ་རུ་མཛེས་གྱུར་ཅིག །ཅེས་
རིང་པོ་ཞིག་བྲིས་ཡོད་ཀྱང་འདིར་འདི་ཙམ་ལས་མ་བཀོད་པ་ཤེས་པར་གྱིས།
དེ་ནས་གུ་རུ་རྒྱལ་མཚན་སི་ཁྲོན་བླ་མ་དང་ཁ་བྲལ་ནས་ཕྱིར་རང་གི་
50.]



ཕ་ཡུལ་དུ་ལོག ཉིན་ཞིག་ལ། མིང་ལ་སྐལ་བྷེ་ཟེར་བའི་རྒད་པོ་ཞིག་ཡོང་ནས།
ཁྱོད་རང་ངེད་ཚང་གི་བྱིས་པ་ཆུང་བར་ཡི་གེ་ཞིག་ཁྲིད་པར་སོང་ན་ཅི་འདྲ་
ཡིན་ཞེས་གུ་རུ་རྒྱལ་མཚན་ལ་བསམ་འཆར་སྡུད་ལེན་བྱས་པ་ལ། གུ་རུ་རྒྱལ་
མཚན་གྱི་སེམས་ལ་ང་རང་ལ་ཁྱིམ་ཟེར་བ་ཞིག་མེད་པས་ཁོ་ཚང་ལ་ཡི་གེ་
ཁྲིད་པར་སོང་ན་མི་ཆོག་པ་ཅི་ཡོད་སྙམ་ནས་དགའ་དགའ་སྤྲོ་སྤྲོའི་ངང་ནས་
ཁས་བླངས་པ་རེད། འབྲོག་པ་སྐལ་བྷེ་ལ་མཚོན་ན་བཟའ་ཚང་མི12ཡོད་ཅིང་།
ལུག200ལྷག་དང་ནོར100ལྷག་ཡོད་པས་ཁྱིམ་ཚང་གི་འཚོ་བའི་ཆ་རྐྱེན་ད་དུང་
ཅུང་བཟང་བའི་གྲས་ཡིན། དེར་ཡང་གུ་རུ་རྒྱལ་མཚན་ཁོང་ཚང་ལ་སོང་ནས་
ཡི་གེ་ཁྲིད་པ་ནས་བཟུང་། འདུག་ས་དང་ཟ་ས་ཡང་ཁོང་ཚང་བྱས་ནས་ཡོད།
སྐལ་བྷེ་ལ་བུ་མོ་གཅིག་ཡོད་པའི་མིང་ལ་ཏཱ་རེ་སྐྱིད་ཟེར། ཁོ་མོའི་ལུས་
སྐྱེས་གཟུགས་སྨྱུག་མ་དང་། ཡག་ངོ་གདོང་བཅོ་ལྔའི་དུང་ཟླ་དང་མཚུངས་
ལ། ལག་ལས་ཀ་ཡང་ཡོད་པས་མི་ཚོས་སྨོན་པ་ཤོར་བཞིན་འདུག གུ་རུ་རྒྱལ་
མཚན་གྱིས་ཁོ་མོ་ཐོག་མ་མཐོང་བའི་མོད་ལ་བུ་མོ་མཛེས་ཤིང་ཡིད་དུ་འོང་
བ་ཞིག་རེད་ཅེས་སེམས་ལ་བརྗེད་པར་དཀའ་བའི་རི་མོ་ཞིག་བྲིས་བྱུང༌།
ཁོ་མོ་བཟའ་ཚང་གང་བོ་དང་ཁྱད་པར་དུ་བུ་མོ་ཏཱ་རེ་སྐྱིད་ཀྱིས་གུ་རུ་རྒྱལ་
མཚན་ལ་ཤ་ཚ་ཞིང་སྐྱིད་སྡུག་ལ་ནམ་ཡང་སེམས་ཁྲལ་བྱེད་བཞིན་མཆིས།
གུ་རུ་རྒྱལ་མཚན་གྱིས་ཀྱང་ཡིད་ནས་ཁོ་མོ་བཟའ་ཚང་ཡོངས་ལ་ཐུགས་རྗེ་
ཆེ་ཞེས་ཡང་ཡང་ཞུ་བཞིན་ཡོད། དུས་དེར་ཁོམ་སྐབས་རེ་ཡོད་ཚེ་ཁོས་བུ་
མོ་ཏཱ་རེ་སྐྱིད་ལ་སྒྲུང་བཤད་པ་དང་། ཁོས་བྲིས་པའི་ལོ་རྒྱུས་ཀྱི་སྐྱོ་གླུ་དག་
དབྱངས་སུ་གྱེར་ནས་བླངས། བུ་མོ་ཏཱ་རེ་སྐྱིད་ཀྱིས་ཁོའི་སྙན་མོ་དབྱངས་དང་
སྐྱོ་སྡུག་གི་ལོ་རྒྱུས་དག་ཉན་པའི་མོད་ལ། སེམས་འགུལ་ནས་མིག་ཆུ་ཐེངས་
མང་ཤོར་མྱོང་།
501



ཁོ་ཚོ་ཅུང་ཡུན་རིང་བོའི་ནང་དུ་ལྷན་དུ་གནས་པའི་དབང་གིས་ཕན་
ཚུན་ངོ་ཤེས་པ་ནས་རྒྱུས་ལོན་གསལ་པོ་བྱུང་ཞིང་། ཕོ་གསར་གྱི་བློ་དང་ཤེས་
རིག་དང་བུ་མོའི་མཛེས་ཤིང་བྱམས་པ་གཉིས་ཀྱིས་ཕན་ཚུན་དབང་མེད་དུ་
དྲངས་པ་ལྟར། བརྩེ་དུང་གི་མྱུ་གུ་དེ་ཡིད་སེམས་ཀྱི་ས་ཞིང་ཆེན་པོའི་སྟེང་རིམ་
གྱིས་སྐྱེས་ཤིང་རྒྱས་པ་ན། ཁོ་གཉིས་ཀྱི་བརྩེ་བའི་སེམས་གཏམ་དག་མ་གསང་
པར་ཕན་ཚུན་བརྗོད་པ་དང་མི་ཚེ་གང་གི་བཟའ་ཚང་བསྒྲིག་རྒྱུའི་བཟའ་
རྟགས་ཀྱང་རང་རང་གི་སྐེ་དང་ཁ་བྲལ་མ་མྱོང་བའི་བ་སོའི་ཕྲེང་བ་རེ་བརྗེ་
རེས་བྱས། སྐབས་དེ་ནས་བཟུང་གུ་རུ་རྒྱལ་མཚན་ཡང་དྭ་ཕྲུག་སྤྱང་པོའི་འཚོ་
བའི་མཇུག་གྲིལ་ཏེ། བདེ་སྐྱིད་ཀྱི་ཁྱིམ་ཚང་གསར་པ་ཞིག་ཡོད་པར་གྱུར།
གུ་རུ་རྒྱལ་མཚན་གྱི་ཆུང་མ་ཏཱ་རེ་སྐྱིད་ནི་བརྩོན་འགྲུས་ལྡན་པའི་སྐྱེས་
མ་ཞིག་ཡིན་པ་ལས་གཞན། སློབ་སྦྱོང་ལ་ཡང་ཤིན་ཏུ་དགའ་བ་ཞིག་ཡིན།
ཁོ་མོས་ཁོམ་སྐབས་བཙལ་ནས་རང་སྦྱོང་བྱེད་པར་མ་ཟད། གུ་རུ་རྒྱལ་
མཚན་ལ་ཡང་སློབ་སྦྱོང་བྱེད་དགོས་པའི་སྐུལ་མ་ཡང་ཡང་གཏོང་བཞིན་
འདུག 1987ལོའི་ལོ་གསར་སྐབས་སུ་ཏཱ་རེ་སྐྱིད་ཀྱིས་གློ་བུར་དུ་གུ་རུ་རྒྱལ་
མཚན། ཁྱེད་ཀྱིས་ཁོ་མོར་གེ་སར་རྒྱལ་པོའི་སྒྲུང་ཞིག་བྲིས་ན་ཇི་འདྲ་འདུག་
ཅེས་རེ་བ་བཏོན་པར་གུ་རུ་རྒྱལ་མཚན་གྱིས་ཆུང་མས་བཤད་པར་བསམ་བློ་
མང་པོ་བཏང་རྗེས། ཁོའི་བསམ་པར་འདི་ནི་རང་གི་བྱམས་པའི་ཆུང་མ་ཡིན་
ཞིང་། རེ་འདུན་ཡང་སྒྲུང་དཔེ་བྲིས་ཟེར་བ་དག་ལ་བལྟས་ན་ལྟས་ལེགས་པོ་
རེད་སྙམ་ནས་ཁས་བླངས་ཏེ་འབྲི་འགོ་བརྩམས། ཁོས་དུས་ཚོད་ཐུང་ངུའི་
ནང་དུ་གེ་སར་རྒྱལ་པོའི་སྒྲུང་ལས《ལི་ཁྲིའི་རྟ་རྫོང》ཞེས་པ་བྲིས་ཚར་ཞིང་།
རང་གི་ཚེ་གཅིག་ཆུང་མར་ལེགས་སྐྱེས་སུ་ཕུལ། །
དེ་ཡང1987ལོའི་ཟླ5པར་མགོ་ལོག་ཁུལ་གེ་སར་སྒྲུང་མྱུར་སྐྱོབ་གཞུང་
;j02



ལས་ཁང་གིས་ཁྱད་མཚར་ཅན་གྱི་ན་གཞོན་སྒྲུང་པ་གུ་རུ་རྒྱལ་མཚན་གྱི་མིང་
ཐོས་པ་ན། འཕྲལ་དུ་མི་སྣ་རྩ་འཛུགས་བྱས་ཏེ་དགའ་བདེ་རྫོང་ལ་ཆས་ནས་
གུ་རུ་རྒྱལ་མཚན་གྱི་རྒྱུ་མཚན་ཡོངས་ཁྱབ་ནས་རྒྱུས་ལོན་བྱས་ཤིང་། དུས་
དེར་ཁོར་གེ་སར་སྒྲུང་ལས་འབྲུ་སྒ་སྡེ་ཆོས་སྐྱོང་བེར་ནག་གི་བསྟོད་པ་ཞིག་
དང་། འབྲི་ཤེས་པའི་སྒྲུང་གི་དཀར་ཆག་ཅིག་བྲིས་ཟེར་པ་ན། དེ་མ་ཐག་
བསྟོད་ཚིག་སྙན་ཞིང་དོན་ལྡན་པ་ཞིག་དང་སྒྲུང་མིང120བྲིས་ཏེ་སྤྲད། དེར་
ཚང་མ་ངོ་མཚར་ཏེ་ཆེད་ལས་མཁས་པ་དག་རྩ་འཛུགས་བྱས་ཏེ་ཁོས་བྲིས་
པའི་སྒྲུང་ལ་དཔྱད་པ་བཏང་རྗེས། ཚང་མས་མགྲིན་གཅིག་གིས་གུ་རུ་རྒྱལ་
མཚན་གྱིས་བྲིས་པའི་སྒྲུང་ནི་ནང་དོན་ཁ་ཚང་ཞིང་གོ་རིམ་ལྡན་ལ། བརྗོད་
ཚིག་སྙན་ཞིང་གོ་བདེ་བ་མ་ཟད། ཁྱད་པར་ཅན་གྱི་རྩོམ་རིག་གི་རིན་ཐང་
དང་ཞིབ་འཇུག་གི་རིན་ཐང་ཡོད་ཅེས་གདེང་འཇོག་ཚད་མཐོན་པོ་གནང༌།
t987ལོའི་ཟླ8པར་མགོ་ལོག་རྟ་བོ་རུ་བསྡུས་པའི་ཁུལ་གེ་སར་སྒྲུང་
བཤད་ལེན་ཚོགས་ཆེན་སྟེང་གུ་རུ་རྒྱལ་མཚན་གྱིས་རང་གིས་བྲིས་པའི་སྒྲུང་
སྙན་མོ་དབྱངས་སུ་བཀུག་ནས་བཤད་པའི་མོད་ལ། ཚང་མ་ཧ་ལས་ཤིང་ངོ་
མཚར་སྐྱེས་པས། མི་ཚང་མས་མགོ་ལོག་རྩྭ་ཐང་གི་གེ་སར་སྒྲུང་བྲིས་ནས་
རྫོགས་རྒྱུ་མེད་པའི་སྒྲུང་མཁན་རེད་ཅེས་མཚན་སྙན་རང་ཤུགས་སུ་ཕྱོགས་
བཞི་མཚམས་བརྒྱད་ལ་ཁྱབ་ཅིང་། 1987ལོའི་ཟླ9པར་མཚོ་སྔོན་པོའི་འགྲམ་དུ་
བསྡུས་པའི་མཚོ་སྔོན་ཞིང་ཆེན་གྱི་ཐེངས་དང་པོའི་གེ་སར་སྒྲུང་གི་དམངས་
ཁྲོད་སྒྲུང་པའི་ཚོགས་ཆེན་སྟེང་དུ་བྱ་དགའ་ཨང་དང་པོ་ཐོབ། ཁོར་གཟི་བརྗིད་
ཀྱི་མཚན་སྙན་དང་བྱ་དགའ་དག་ཐོབ་ཀྱང་ང་རྒྱལ་སྤུ་ཙམ་ཡང་མེད་པར་སྔར་
ལས་ལྷག་པའི་སྡུག་རུས་ཀྱིས་སྒྲུང་དཔེ་མུ་མཐུད་དུ་བྲིས་པར་བརྟེན། ད་ལྟ་སྒྲུང་
དཔེ་གསར་པ《མི་མིན་དངུལ་རྫོང》དང《ལི་ཁྲི་རྟ་རྫོང》《སྨུག་པོ་ལྡོང་གི་རྒྱལ་
503



རབས》བཅས་སྒྲུང་ཁག་བཅུ་ཕྲག་འགའ་བྲིས་ཡོད་ལ། དེ་དག་ལས《སྨུག་པོ་
ལྡོང་གི་རྒྱལ་རབས》དང་《མི་མིན་དངུལ་རྫོང》བཅས་སྒྲུང་ཁག་ཉེར་བརྒྱད་
དེ་མཚོ་སྔོན་མི་རིགས་དཔེ་སྐྲུན་ཁང་དང་ཀན་སུའུ་མི་རིགས་དཔེ་སྐྲུན་ཁང་
བཅས་སུ་དངོས་སུ་པར་བསྐྲུན་གནང་ཡོད་པ་དང་། ཀྲུང་གོའི་དམངས་ཁྲོད་
རིག་རྩལ་མཐུན་ཚོགས་བཅས་ཀྱིས་གེ་སར་རྒྱལ་པོའི་སྒྲུང་བཤད་གྲགས་ཅན་
གྱི་མཚན་སྙན་གནང༌། ད་ལྟ་ཁོའི་བྱ་བ་དང་འཚོ་བའི་གནད་དོན་ཡང་རྒྱལ་
ཁབ་ཀྱིས་ཐག་གཅོད་ལེགས་པོ་བགྱིས་ཏེ་སྒྲུང་འབྲི་བའི་ལས་དོན་ལ་སྤྲོ་བའི་
ངང་འབད་འབུངས་བྱེད་བཞིན་འདུག
གུ་རུ་རྒྱལ་མཚན་གྱི་སྒྲུང་བཤད་ཀྱི་ཁྱད་ཆོས་ཀྱང་གཞན་དང་མི་
མཚུངས་པ་སྟེ། ཐོག་མར་ཁོས་འབྲི་བ་དང་ཕྱིས་སུ་ཡི་གེར་བལྟས་ནས་བཤད་
པ། གལ་ཏེ་ཡི་གེ་དང་བྲལ་བ་ན་བློ་ནས་བཤད་མི་ཤེས་པ་ཡིན། ཁོ་ཡང་
གཞན་བབས་སྒྲུང་རིགས་ཀྱི་སྒྲུང་པ་ལྟར་ཁོས་རང་གིས་བྲིས་པའི་སྒྲུང་དཔེ་
ལ་ཡང་ངོ་མཚར་བ་དང་གསང་བ་འགྲེལ་དཀའ་བའི་སྣང་ཚུལ་ཤར་འདུག
ཁོས་བཤད་པ་ལྟར་ན། སྒྲུང་གི་གཏམ་རྒྱུད་དང་གོ་རིམ། མི་སྣ་སོགས་སྒྲུང་
འབྲི་འགོ་མ་བརྩམ་པའི་སྔོན་ལ་ཡིད་ལ་ཅི་ཡང་ཤར་རྒྱུ་མེད། གལ་ཏེ་སྨྱུ་གུ་
ཤོག་ཐོག་ཏུ་འཕྲད་པའི་ཚེ༔ ཡིད་ལ་གློག་བརྙན་ནང་དུ་ཤར་བ་ལྟར་གཏམ་
རྒྱུད་དང་གོ་རིམ། ཐ་ན་རྗོད་བྱེད་ཀྱི་ཚིག་ཀྱང་གཅིག་རྗེས་གཉིས་མཐུད་དུ་
གསལ་ལེར་ཤར་ཞིང༌། ལག་ནང་གི་མྱུ་གུ་ནི་གཟུགས་མེད་ཀྱི་སྟོབས་ཤུགས་
གཞན་ཞིག་གིས་བཀོད་འདོམས་བྱེད་པ་ལྟར་རང་དབང་མེད་པར་ཤར་ཤར་
དུ་བྲིས་བྱུང་ཟེར། གལ་སྲིད་ལག་ནང་གི་སྨྱུ་གུས་འབྲི་མཚམས་བཞག་པས་
ན། སྔོན་ལ་ཅི་ཞིག་བྲིས་པ་ཐམས་ཅད་ཡིད་དུ་ཅི་ཡང་མི་དྲན། ཕལ་ཆེར་
སྔོན་ལ་བྲིས་པ་ཡོད་ཚད་བརྗེད་སོང་བ་འདྲ་ཟེར། ཁོ་བོས་སྔོན་ལ་ཁོས་བྲིས་
504



པའི་སྒྲུང་དཔེ《སྨུག་པོ་ལྡོང་གི་རྒྱལ་རབས》ལ་བལྟས་མྱོང་། བྲིས་པའི་ཡིག་
གཟུགས་དེ་འདྲ་ལེགས་པོ་ཞིག་མིན་ཡང་། ཤོག་ངོས་གཙང་ཞིང་། གཞན་གྱི་
མ་ཡིག་ཞིག་ལས་སོ་མ་བཤུས་པ་བཞིན་ཡི་གེ་གཅིག་ཀྱང་བསུབས་མེད། །
གེ་སར་རྒྱལ་པོའི་སྒྲུང་འདི་དར་ཁྱབ་ཏུ་འགྲོ་བའི་བརྒྱུད་རིམ་ནང་དུ།
ཡིད་འཛིན་གྱི་ནུས་པ་ཁྱད་པར་ཅན་གྱི་དམངས་ཁྲོད་སྒྲུང་པ་དེ་དག་གིས་
གླིང་སྒྲུང་འདི་གསར་རྩོམ་དང་རྒྱུན་འཛིན་བྱས་པ་ཡིན། སྒྲུང་པའི་རིགས་ལ་
ཡང་བབས་སྒྲུང་དང་པྲ་སྒྲུང་། བསླབ་སྒྲུང་། ཐོས་སྒྲུང་། བརྒྱུད་སྒྲུང་། གཏེར་
སྒྲུང་བཅས་མང་པོ་མཆིས། སྒྲུང་པའི་རིགས་མང་པོ་ལས་མང་ཆེ་ཤས་ཀྱི་
ཁྱད་ཆོས་ནི། བློ་ངོ་ལས་གེ་སར་སྒྲུང་བཤད་ཐུབ་པ་དང༌། བཤད་ཤིས་པའི་
སྒྲུང་དཔེ་ཡང་100ལྷག་ཡོད། སྒྲུང་པ་ཉུང་ཤས་ནང་ནས་སྒྲུང་འབྲི་ཤེས་པ་
དང་བཤད་ཀྱང་ཤེས་པ་ཡོད་ན་ཡང་སྒྲུང་དཔེ་གཅིག་ནས་གཉིས་ལས་འབྲི་
མཁན་མེད། འོན་ཀྱང་གུ་རུ་རྒྱལ་མཚན་ལ་མཚོན་ན། འབྲི་ཤེས་པ་མ་ཟད་
བཤད་ཀྱང་ཤེས། འབྲི་ཤེས་པའི་སྒྲུང་གྲངས་ཀྱང་100ལྷག་ལ་སླེབས་ཡོད།
ཁོ་རང་གིས་བཤད་པ་ལྟར་ན་ཁོ་ནི་གཏེར་སྒྲུང་ལ་གཏོགས་པའི་སྒྲུང་པའི་
རིགས་ཡིན་ཟེར། གཏེར་སྒྲུང་ལའང་དངོས་གཏེར་དགོངས་གཏེར་གཉིས་
ཡོད་པ་ལས་དགོངས་གཏེར་ལ་གཏོགས་པར་བཤད། གཙོ་བོ་བློ་ངོར་ཤར་པ་
དག་ཡིག་ཐོག་ཏུ་བཀོད་རྒྱུ་དེ་ཡིན་སྐད། །
གཏེར་སྒྲུང་གི་རིགས་ལས་དངོས་གཏེར་ནི་ལོ་འཁོར་བརྒྱ་ཕྲག་དུ་
མའི་སྔོན་ལ་ལྷའམ་ལྷ་མ་ཡིན་སོགས་ཀྱིས་སྒྲུང་དཔེའི་གླེགས་བམ་གལ་ཆེན་
གྱི་རིགས་ཐམས་ཅད་བོར་བ་དང་རྒྱུན་ཆད་པར་དོགས་ནས་བྲག་ཁུང་དང་
ས་ཁུང་བཙན་པོའི་ནང་དུ་སྦས་ཡོད་པའི་གཏེར་ཡིག་དེ་རིགས་ཕྱིས་སུ་མི་
བསོད་ནམས་ཅན་ཞིག་གིས་ཕྱིར་འདོན་པའི་སྒྲུང་པའི་སྐོར་ལ་ཟེར།
505



དགོངས་གཏེར་ཞེས་པའི་དོན་ནི། རང་གི་སྐྱེ་བ་སྔོན་མས་གེ་སར་རྒྱལ་
པོར་མི་ཕྱེད་པའི་དད་པ་དང་མཆོད་བཀུར་བགྱིད་པ་དང༌། ངོ་མཚར་ལྡན་
པའི་གཏམ་རྒྱུད་དག་ལ་སྦྱངས་པ་དང་བཤད་པ་སོགས་ཀྱི་དགེ་བ་མང་པོ་
བསགས་པའི་འབྲས་བུ་དེ་སྐྱེ་བ་ད་ལྟ་སྨིན་པའམ་ལས་འཕྲོ་སད་དེ། གློ་བུར་
དུ་སྒྲུང་འབྲི་ཤེས་པ་དང་བཤད་ཤེས་པར་འགྱུར་པའི་སྒྲུང་པའི་རིགས་ལ་
དགོངས་གཏེར་ཟེར་བཞིན་མཆིས།
གུ་རུ་རྒྱལ་མཚན་གྱིས་འགྲེལ་བཤད་བྱས་པ་ལྟར་ན་སྐྱེ་བ་སྔོན་མ་བློ་
རུ་བསགས་པའི་གཏེར་སྒོ་དེ་སྐྱེ་བ་ད་ལྟ་རྐྱེན་ལེགས་པོ་ཞིག་དང་ཆབས་
ཅིག་ཕྱེ་བ་ཡིན་ཞིང་། དགོངས་གཏེར་ལས་བཏོན་པའི་སྒྲུང་ཡིག་གཏེར་ཚེག་
ཀྱང་གསལ་པོར་བྲིས་ཡོད་ཟེར། ངེད་རྣམས་ཀྱིས་ཁོས་བྲིས་ཟིན་པའི《སྨུག་
པོ་ལྡོང་གི་རྒྱལ་རབས》ཞེས་པའི་ལེགས་བྲིས་མར་བལྟས་པ་ན། ངོ་མ་སྒྲུང་
དཔེ་ལས་གཏེར་ཚེག་མང་པོ་མཐོང་ཐུབ། དཔེར་ན། ཆོས་སྐུ་ཀུན་བཟང་ཡབ་
ཡུམ་ལ༔ གསོལ་བ་སྒོ་གསུམ་གུས་པས་འདེབས༔ གཞི་མེད་ཁོར་བ་རྫུན་པོ་
ཆེ༔ མཐའ་མེད་སྡུག་བསྔལ་རང་བཞིན་ཏེ༔ བསམ་མེད་སེམས་ཅན་དུ༔ཁས་
མནར༔ འབད་མེད་དོན་ཆེན་ཀློང་རྫོགས་ཤོག༔ ལྔ་ལྡན་འོད་ཀྱི་ཞིང་ཁམས་
སུ༔ རིགས་དྲུག་འདུལ་བའི་སངས་རྒྱས་ཏེ༔ ལོངས་སྐུ་རིགས་ལྔ་འཁོར་བཅས་
ལ༔ གསོལ་བ་འདེབས་སོ་ཐུགས་རྗེ་གཟིགས༔ དབང་གཞུའི་མཚར་སྡུག་ལང་
ཚོ་དེ༔ བྱིས་པའི་སེམས་ཀྱི་འཕྲུལ་སྣང་བཞིན༔ དོན་མེད་འབོད་མཐའ་བྲལ་
བའི་ཆོས༔ འཁོར་བའི་རྒྱ་མཚོར་བགྲོད་པར་ཤོག༔ ཅེས་མང་པོ་ཞིག་བྲིས་
འདུག འདི་ཡང་དགོངས་གཏེར་གྱི་ཐུན་མོང་མ་ཡིན་པའི་ཁྱད་ཆོས་ཡིན་
པར་གྲགས། །
སྒྲུང་པ་གུ་རུ་རྒྱལ་མཚན་ལ་ཆ་མཚོན་ན། ལོ་ན་གཞོན་ཞིང་བློ་རིག་
306



རྣོ་བའི་དམངས་ཁྲོད་ཀྱི་སྒྲུང་པ་ཞིག་ཡིན། ཁོ་ཉིད་སྒྲུང་མཁན་གཞན་དང་
མི་མཚུངས་པའི་ཁྱད་ཆོས་ཏེ། ཁོ་རང་གིས་འབྲི་ཤེས་ཤིང་བྲིས་པའི་ཆུ་ཚད་
ཀྱང་ཅུང་མཐོན་པོར་སླེབས་ཡོད། དེའི་ཕྱིར། ཁོས་བྲིས་པའི་སྒྲུང་དཔེ་ལེགས་
སྒྲིག་བགྱི་བའི་སྐབས་སུ། ལས་ཚེགས་ཀྱང་དེ་འདྲེ་མང་པོ་མེད། འདི་ཕྱོགས་
ནི་གེ་སར་སྒྲུང་མྱུར་སྐྱོབ་བྱེད་པའི་ཐད་དུ་མཐུན་རྐྱེན་ལེགས་པོ་ཞིག་བསྐྲུན་
ཡོད། ངེད་ཅག་གི་རེ་འདུན་ལྟར་ན། ཕྱིས་སུ་འབྲེལ་ཡོད་ཀྱི་ལས་ཁུངས་མི་
སྣ་རྣམས་ཀྱིས་སྔར་བཞིན་ཐུགས་ཁུར་ཆེན་པོ་མཛད་དེ། ཁོས་འབྲི་ཤེས་པའི་
སྒྲུང་དཔེ་བརྒྱ་ལྷག་ཐམས་ཅད་བདེ་བླག་ངང་བྲིས་རྫོགས་པར་ཆ་རྐྱེན་གང་
བཟང་བསྐྲུན་ཏེ། མི་རིགས་དང་རྒྱལ་ཁབ་ཀྱི་རིག་གནས་བང་མཛོད་ནང་དུ་
སྔར་མེད་ཀྱི་ལེགས་སྐྱེས་གསར་པ་དེ་འབུལ་བར་འཇུག་རྒྱུ་ལགས།
སྒྲུང་པ་གུ་རུ་རྒྱལ་མཚན་གྱིས་འབྲི་ཤེས་པའི་སྒྲུང་དཔེའི་དཀར་ཆོག་
1.《སྨུག་པོ་ལྡོང་གི་རྒྱལ་རབས》2.《ལྷ་གླིང་གབ་ཙེ་དགུ་སྐོར》
3.《འགོག་གླིང་གཡུལ་འགྱེད》4.《རོང་གླིང་གཡུལ་འགྱེད》5.《འཁྲུངས་
གླིང་མེ་ཏོག་ར་བ》 6.《རྨ་ས་བཟུང་དར་དཀར་མདུད་པ》 7.《སྒ་སྡེ་ཁྱུང་
རྫོང》8.《ལི་ཡི་མཚལ་རྫོང》 9.《མི་ཉག་སྨྱུག་མའི་རྫོང》10.《ཨ་བསེ་ཁྲབ་
རྫོང》11.《སྟོབས་ཆེན་རྨོག་རྫོང》12.《རྟ་རྒྱུག་ནོར་བུ་ཆ་བདུན》 13.《ཆོས་
ཁྲིམས་སྡོམ་པ་གསེར་གྱི་ཁྲི་ཤིང》 14.《འཛམ་གླིང་སྤྱི་བསང》 15.《བདུད་
གླིང་གཡུལ་འགྱེད》 16.《ཧོར་གླིང་གཡུལ་འགྱེད》 17.《འཇང་གླིང་
གཡུལ་འགྱེད》18.《མོན་གླིང་གཡུལ་འགྱེད》 19.《རྟ་རྒྱུག་རིན་ཆེན་
ཕྲེང་བ》 20.《མཐའ་བཙན་རོང་གི་ནས་རྫོང》21.《གཡུ་བསེའི་མཎྜལ་
རྫོང》22.《མངའ་རིས་གསེར་རྫོང》 23.《འོལ་ཁའི་འཕྲུག་ཞགས་རྫོང》
24.《སྟག་གཟིགས་ནོར་རྫོང》 25.《མུ་སྟེགས་ཕུབ་རྫོང》26.《ཁྲོ་ཆུའི་ལྕགས་
507



རྫོང》 27.《བལ་པོའི་ལུག་རྫོང》28.《ལྕགས་མོའི་འབྲི་རྫོང》29.《ལི་ཁྲི་རྟ་
རྫོང》 30《ཤང་ཞུང་མུ་ཏིག་རྫོང》 31.《སོག་པོ་ཁྱུང་རྫོང》32.《འདན་མའི་
ནས་རྫོང》 33.《སུམ་པའི་མཛོ་རྫོང》 34.《བྷེ་རའི་ལུག་རྫོང》 35.《གནམ་
ལྕགས་འཕྲུལ་རྫོང》 36.《ཨོ་རལ་ར་ལྗོང》 37.《བྱེ་རིའི་བྱུར་རྫོང》 38.《མ་
གྲགས་གཟི་རྫོང》 39.《གངས་དཀར་ཤེལ་རྫོང》 40.《སྨུག་གུ་དྲེལ་རྫོང》
41.《མི་མིན་དངུལ་རྫོང》 42.《མེ་གླིང་གསེར་རྫོང》 43.《ཁྭ་ཏའི་མཆོང་
རྫོང》44.《བྲག་དཀར་མདུད་རྫོང》45.《ཁ་ཆེའི་གཡུ་རྫོང》46.《སྲིན་པོའི་
གྲི་རྫོང》47.《རྒྱ་ཁ་ཆེའི་ར་རྫོང》48.《ཤང་ཤང་སྨན་རྫོང》49.《མུན་གླིང་
གཟི་རྫོང》 50.《མོན་དཀར་སྤོས་རྫོང》 S1《ཁྱུང་པོའི་འབྲི་རྫོང》 52.《ཐེའུ་
རང་གོས་རྫོང》 53.《དྲི་ཟའི་གླུ་རྫོང》 54.《རྒྱ་ནག་ཇ་རྫོང》 55.《ཤ་ཟའི་
འཕྲུལ་རྫོང》56.《རི་ནུབ་ཐེར་མའི་རྫོང》57.《ཡེ་ཁྲིའི་དུང་རྫོང》58.《རོང་
སྟོད་ཁུ་བྱུག་རྫོང》 59.《རོང་སྐད་ཤོག་རྫོང》 60.《ཤི་རི་དར་མའི་གྲོང་
ལྗོང》61.《རྒྱུད་ཀྱི་གླེང་རྫོང》62.《བིའརུ་ལུག་རྫོང》63.《འ་ཞའི་དར་རྫོང》
64.《གྲུ་གུའི་གོ་རྫོང》65.《གཤིན་རྗེའི་འཕྲུལ་རྫོང》 66.《རིན་ཆེན་ནོར་བུའི་
ལྷ་རྫོང》 67.《མི་བོན་མཐུ་རྫོང》58.《རྫུ་འཕྲུལ་གཏེར་རྫོང》59.《ཨོ་ཊིའི་
གཏེར་རྫོང》70.《མི་ནུབ་དར་རྫོང》71.《རྒྱ་ནག་འཕྲུལ་གྱི་རྩེ་རྫོང》72.《ལང་
ཀའི་སྨན་རྫོང》73.《རྒྱ་གར་ཆོས་རྫོང》74.《རྨ་བྱའི་མགུར་རྫོང》 75.《རྒྱུ་
མཚོའི་དུང་དཀར་རྫོང》76.《ཨ་དཀར་རྒུན་འབྲུམ་རྫོང》7.《རིན་ཆེན་ཤེལ་
རྫོང》78.《ལྷ་སྟག་མོའི་ཆང་རྫོང》79.《ཏེ་བོའི་སུམ་རྫོང》 80.《མགྲིན་པའི་
པི་ཝང་རྫོང》81.《རྔ་ཡབ་འབྲེལ་རྫོང》82.《དཔལ་ལྡན་རྟ་མཆོག་རྫོང》
83.《གཟི་མོའི་མ་ཧེ་རྫོང》84.《ཐོ་དཀར་གཏེར་བུམ་རྫོང》85.《མི་ཙིའི་ཟློས་
གར་རྫོང》 86《འཇའ་གླིང་གཡུལ་འགྱེད》 87.《འཇའ་ཨེའི་མིག་འཕྲུལ་རྫོང》
508



88.《དྷ་ནའི་ཨུ་དམ་རྫོང》89.《མ་རྒྱུའི་ཊ་རིལ་རྫོང》90.《འབྲུག་ཡུལ་གཡུ་
རྫོང》9 1.《བསམ་གཏན་གསེར་རྔ་རྫོང》92.《གཏེར་བྲག་བུམ་རྫོང》
93.《ཀུན་བཟང་ཆ་ལང་རྫོང》93.《ཐེའུ་ནེ་ཙོའི་རྫོང》 95.《ཧེ་རུ་ཀའི་རྒྱན་དྲུག་
རྫོང》96.《ཤང་ཤང་མི་མིན་རྫོང》 97《ཧོར་གུར་ནག་འདྲེ་འདུལ་རྫོང》98.《ལྷོ་
བདུད་དྲི་བཟང་རྫོང》99.《མཉམ་ཉིད་མཛུབ་དཀྲིའི་རྫོང》io0.《སྟོང་བདུད་
ཟངས་ཀྱི་རྫོང》101.《འཁོར་ལོ་མུ་ཏིག་རྫོང》102.《གངས་དཀར་སེང་གེའི་
རྫོང》103.《ཨུ་ཏིའི་བིརཱརུ་རྫོང》104《ཟངས་གླིང་སྣ་ཚོགས་རྫོང》105.《ཟ་ཧོར་
ནོར་གྱི་རྫོང》106.《སེམས་གྲུ་ཤེས་བྱ་རྫོང》107.《བདུད་སྲིན་གོ་ཁྲབ་རྫོང》
108.《འདྲེ་མོའི་དར་ཟབ་རྫོང》109.《སྲིན་མོའི་ཐོ་ལུམ་རྫོང》10《འུར་བའི་ལྟས་
ངན་མཛེས་རྫོང》111.《མི་སྟེགས་ཉི་ཤུའི་དཔའ་རྫོང》 112.《འཛམ་གླིང་གཡུལ་
རྒྱལ་རྫོང》113.《སེམས་ཉིད་ཆོས་རྫོང》f 14.《སྟོང་ཉིད་མགུར་རྫོང》
115. (AIỂN'xà ga Kỳ 116.(TINE'5 ) 17.(Rss
ཤེས་ཟུང་འཇུག》118.《གཟུགས་སྐུའི་མྱ་ངན་རྫོང》119.《འདན་མའི་གུར་
རྫོང》120.《ངོ་མཚར་སྙན་གྲགས་ལྗོང》བཅས་ཡིན་པའོ། །གོང་གསལ་གྱི་
སྒྲུང་དཔེ་འདི་དག་ལས་2013ལོའི་ཚུན་ལ་སྒྲུང་དཔེ28དངོས་སུ་པར་བསྐྲུན་
གནང་ཡོད་དོ། །
509



ལེའུ་བཅུ་གཉིས་པ། གླིང་སྒྲུང་གི་རྗོད་བྱེད་ཚིག་གི་
སྒྱུ་རྩལ་གྱི་ཁྱད་ཆོས་གཙོ་བོ་བཤད་པ།
དེ་ཡང་སྙན་པའི་བ་དན་སྲིད་པའི་རྩེ་མོར་གཡོ་བཞིན་པའི་བོད་
གངས་ཅན་གྱི་དཔའ་བོའི་ལོ་རྒྱུས་མཚོན་བྱེད་ཀྱི་སྙན་རྩོམ་རིང་བོ་གླིང་རྗེ་
གེ་སར་རྒྱལ་པོའི་སྒྲུང་འདི་བགྲང་བྱ་བརྒྱ་ཕྲག་དུ་མའི་རིང་ལ་བོད་མི་རིགས་
ཀྱི་ཁྲོད་དུ་ཉམས་པ་མེད་པར་ས་ཁྱབ་རྡོ་ཁྱབ་ཏུ་གྱུར་ཅིང་ད་ལྟ་འཛམ་གླིང་
ཡོངས་ཀྱི་རིག་གནས་བང་མཛོད་ཆེན་པོའི་ནང་དུའང་སྙན་གྲགས་ཆེས་མཐོ་
བའི་ཡིད་བཞིན་གྱི་ནོར་བུ་ཞིག་ཏུ་གྱུར་བའི་རྒྱུ་རྐྱེན་གཙོ་བོ་ནི། སྒྲུང་དཔེ་
འདིར་བརྗོད་བྱའི་དོན་ཕུན་སུམ་ཚོགས་པ་དང་རྗོད་བྱེད་ཀྱི་ཚིག་སྙན་ཞིང་
འཛེབས་པ་ཞིག་ཡོད་པས་སོ། །གལ་སྲིད་བརྗོད་བྱའི་དོན་མཆོག་ཏུ་གྱུར་
བ་ཞིག་ཡོད་པའི་དབང་དུ་བཏང་ཡང་རྗོད་བྱེད་ཚིག་གིས་སྟོན་མ་ཐུབ་ན། །
རྩོམ་རིགས་གང་ཡང་འདྲེན་བྱེད་ཀྱི་དགའ་སྟོན་དང་རྣ་བའི་བདུད་རྩིར་མི་
འགྱུར་ཞིང་། གལ་ཏེ་རྗོད་བྱེད་ཀྱི་ཚིག་གིས་ཕྱུག་ཀྱང་གང་ལ་གང་འཚམ་གྱི་
ཚིག་རྒྱན་སྣ་ཚོགས་ཀྱིས་ཡོངས་སུ་མཛེས་པར་མ་སྨྲས་ན། བུ་མོ་མཛེས་མ་
སྒྲེན་པོར་རྒྱུ་བའི་དཔེ་བཞིན་རྩོམ་རིག་ལ་ཡིད་འགུག་གི་ནུས་པ་ཐོན་མི་ཐུབ།
གལ་སྲིད་རྗོད་བྱེད་ཀྱི་ཚིག་རྣམ་པར་མཛེས་ཀྱང་བརྗོད་བྱའི་དོན་ཕུན་སུམ་
ཚོགས་པ་ཞིག་མེད་པའི་དབང་དུ་བཏང་ནའང་། ཤ་རུས་འཛོམས་པའི་རྩོམ་
510



ཡིག་ལེགས་པོ་ཞིག་ཡོང་མི་ཐུབ། གང་ལྟར་ཀྱང་རྩོམ་ཡིག་གང་དང་གང་
ཡིན་རུང་ཐམས་ཅད་ཡི་གེ་ལས་མིང་དང༌། མིང་ལས་ཚིག ཚིག་ལས་དོན་
སྟོན་པའི་བརྒྱུད་རིམ་འདི་མ་བརྒྱུད་ན། ཚིག་བརྡ་སྤྲོད་པའི་ཐབས་ཤེས་ཙམ་
ཡང་དབེན་པས་ཅི་ནས་ཀྱང་བརྒྱུད་དགོས་པ་ནི་རྩོམ་རིགས་ཀུན་གྱི་བགྲོད་
ལམ་འབའ་ཞིག་ཡིན། །
སི་ཏ་ལིན་མཆོག་གིས“མིང་ཚིག་ནི་རྗོད་བྱེད་ཚིག་གི་ཕྲེང་བ་འཛུགས་
སྐྲུན་བྱེད་སྤྱད་ཀྱི་རྒྱུ་ཆ་ཡིན”ཞེས་གསུང་པ་ལྟར། རྩོམ་རིགས་གང་ཡིན་རུང་
མིང་ངམ་ཐ་སྙད་ནི་ཚིག་སྦྱོར་གྱི་རྨང་གཞིའི་རྒྱུ་ཆ་ཡིན་ཞིང༌། ཚིག་ཕྲེང་ནི་
རྩོམ་ཡིག་གི་གཞལ་ཡས་ཁང་ལེགས་པར་ཕུབས་བྱེད་ཀྱི་རྒྱུ་ཆ་ཁོ་ན་ཡིན་
པར་བརྟེན། མིང་ཚིག་ལ་ཇི་ལྟར་མཁས་ན་རྗོད་བྱེད་ཚིག་ཀྱང་དེ་བཞིན་
ཕུན་སུམ་ཚོགས་ཤིང་གསོན་ཉམས་ལྡན་པ་ཞིག་ཡིན་ལ། ད་དུང་རྨང་གཞི་
བརྟན་པོ་ཆགས་པའི་རྩོམ་ཡིག་གི་གཞལ་ཡས་ཁང་ལེགས་པར་འགྲུབ་ཐུབ་
པ་སྨྲས་ཅི་དགོས། །
ངེད་རྣམས་ཀྱིས་དུས་ནམ་ཡང་གེ་སར་རྒྱལ་པོའི་སྒྲུང་བཀླགས་པ་
ན། མིག་ལམ་དུ། མཛེས་སྡུག་རབ་ཏུ་ལྡན་པའི་འཆི་མེད་ལྷའི་ཞིང་ཁམས་
དང༌། དགའ་སྐྱོ་གཉིས་ལྡན་གྱི་འཇིག་རྟེན་མིའི་འཁོར་བ། མི་གསོད་རྟ་
འདེད་ཀྱི་འཇིགས་རུང་དམར་འཛིང་གི་གཡུལ་འགྱེད། མཐོང་བ་ཙམ་གྱིས་
སྨོན་པ་ཤོར་བའི་གླིང་དཀར་གྱི་ཡུལ་ལྗོངས། མདའ་མདུང་གྲི་གསུམ་འཆིང་
བའི་དཔའ་རྒོད་ཀྱི་ཚོགས་པ། རྒྱུགས་རྩལ་འགྲན་ཟླ་བྲལ་བའི་རྟ་མཆོག་ཁྲི་
ཁྲི་འབུམ་འབུམ། གཡོ་སྒྱུ་ཁྲམ་གསུམ་ཚང་བའི་མི་ངན་གྱི་རང་གཤིས། རིན་
ཆེན་གཡུ་བྱུར་གྱིས་བརྒྱན་པའི་སྨན་མཆོག་གི་མཛེས་ཉམས་ལ་སོགས་མདོར་
ན་དགྲ་བཞི་གནོན་པའི་ཐོ་བ། འབངས་མི་སྐྱོང་བའི་ཕ་མ། མགོ་ནག་བོད་ཀྱི་
51 ]



རྒྱལ་པོ་གླིང་རྗེ་གེ་སར་མཆོག་གི་མི་ཚེ་གང་བའི་མཛད་རྗེས་བླ་ན་མ་མཆིས་
པ་རྣམས་གློག་བརྙན་ལ་བལྟས་པ་བཞིན་གསལ་ཞིང་དག་པར་མཐོང་ཐུབ་
པའི་སྣང་ཚུལ་ཞིག་སྟེར་བ་ནི། གཙོ་བོ་སྒྲུང་དཔེ་འདིའི་ཚིག་ཕྲེང་གི་སྒྱུ་རྩལ་
དང་རྩོམ་སྟངས་ཀྱི་ཐབས་ཤེས་ལ་བརྟེན་ནས་ཐོན་པ་ལགས།
ད་དུང་ང་ཚོས་སྒྲུང་དཔེ་གང་བཀླགས་ཀྱང་དེའི་ནང་དུ་གནའ་
རབས་ཀྱི་རྗོད་ཚིག་རྙིང་བ་རྣམས་མཐོང་ཐུབ་པ་མ་ཟད། ད་ལྟའི་རྗོད་ཚིག་
གསར་བ་དག་ཀྱང་མཐོང་ཐུབ། ཚིག་རྒྱན་གྱིས་བཅིངས་པའི་སྐད་ཆ་སྙན་
མོ་དག་མཐོང་ཐུབ་པ་མ་ཟད། ད་ལྟའི་རྗོད་ཚིག་གསར་བ་དག་ཀྱང་མཐོང་
ཐུབ། ཚིག་རྒྱན་གྱིས་བཅིངས་པའི་སྐད་ཆ་སྙན་མོ་དག་མཐོང་ཐུབ་པ་མ་
ཟད། ངག་ཐོག་གི་སྐད་ཆ་གོ་བདེ་བ་རྣམས་ཀྱང་མཐོང་ཐུབ་ལ། བླ་སྲོག་
ཉམས་པ་མེད་པའི་ཕ་སྐད་དང་གྲོང་སྐད་སྐོར་ཞིག་ཀྱང་མཐོང་ཐུབ། གླིང་
རྗེ་གེ་སར་རྒྱལ་པོའི་སྒྲུང་འདི་ནི་སྐད་ཆའི་གན་མཛོད་བསམ་གྱིས་མི་ཁྱབ་
པ་ཞིག་ཡིན་ཞིང་ངེད་ཅག་ཐམས་ཅད་ཀྱི་སྐད་ཆའི་སློབ་དེབ་ལེགས་པོ་ཞིག་
ཀྱང་ཡིན། འདིའི་ནང་དུ་བོད་གངས་ཅན་གྱི་སྐད་ཆའི་སྙིང་བཅུད་ཕལ་ཆེར་
འདུས་ཡོད་པ་འདྲ། །
གླིང་རྗེ་གེ་སར་རྒྱལ་པོའི་སྒྲུང་འདི་བོད་གངས་ཅན་གྱི་སྤྱི་ཚོགས་འཚོ་
བའི་ཕྱོགས་སོ་སོ་ལ་རེག་ཡོད་ཅིང་སྒྲུང་ནང་གི་མི་སྣའི་ཕྱིའི་ཁྱད་ཆོས་དང་
ནང་སེམས་ཁམས་ཀྱི་འཇིག་རྟེན་གསལ་ལེར་མཚོན་ཡོད་པ་འདི་འདྲའི་
བརྩམས་ཆོས་རྒྱ་ཆེ་ཞིང་རྗོད་ཚིག་ཕུན་སུམ་ཚོགས་པ་ཞིག་སྒྱུ་རྩལ་གྱི་རིགས་
གཞན་དག་སྟེ། རི་མོ་དང་ལྡེར་བཟོ། གླུ་དབྱངས། ཞབས་བྲོ་ལྟ་བུ་སོགས་
ལས་ནམ་ཡང་འབྱུང་ཐབས་མེད་པ་ལགས། །
ད་ལྟ་མདོ་དབུས་ཁམས་གསུམ་གྱི་སྒྲུང་ཁག་མི་འདྲ་བ་གྲངས་མང་
512



ཡོད་པ་ལས་རྗོད་བྱེད་ཚིག་གི་ཁྱད་པར་གཙོ་བོ་ནི་ས་གནས་དང་གྲོང་སྐད་
བར་གྱི་ཁྱད་པར་ཉུང་ཙམ་ཡོད་པ་མ་གཏོགས་གཞན་སྒྲུང་དཔེའི་ཁྱད་ཆོས་
ཕལ་ཆེར་མཚུངས་པ་ཡིན་ཞིང་། ཤིང་དཔར་དང་ལག་བྲིས་མ། ངག་ཐོག་
གི་སྒྲུང་གི་རྗོད་བྱེད་ཚིག་གི་ཁྱད་པར་ཡང་ཁ་སྐད་དང་ཡིག་སྐད། གྲོང་སྐད་
དང་བོད་སྤྱིའི་ཐུན་མོང་གི་སྐད། བརྗོད་བྱའི་དོན་གྱི་ཁ་ཚང་མིན་དང་རྗོད་
ཚིག་དག་མིན་བཅས་ཀྱི་ཐད་དུ་ཁྱོད་པར་ཅུང་ཙམ་ཡོད་པ་ལས་གཞན་རྗོད་
བྱེད་ཚིག་གི་ཁྱད་ཆོས་དང་། གཏམ་རྒྱུད་ཀྱི་བྱུང་རིམ། བརྗོད་དོན་གྱི་སྟོན་
ཐབས་བཅས་ཐམས་ཅད་ཕལ་ཆེར་གཅིག་མཚུངས་རེད། །
གེ་སར་སྒྲུང་གི་རྩོམ་སྟངས་ཏེ། ཚིག་ལྷུག་ཁོ་ན་དང་ཡང་ན་ཚིགས་
བཅད་ཁོ་ནར་བརྟེན་ནས་བརྩམས་པ་མིན་ཏེ། དེ་ནི་བོད་ཀྱི་སྲོལ་རྒྱུན་གྱི་
རྩོམ་རིག་འབྲི་སྲོལ་བཅད་ལྷུག་སྤེལ་མར་བརྟེན་ནས་ཐོག་མར་ངག་ཐོག་
ནས་རྩོམ་པ་དང་རིམ་གྱིས་ཡིག་ཐོག་ཏུ་བཀོད་པ་ཡིན། ཡིན་ནའང་སྒྲུང་གི་
ཚིག་ལྷུག་དང་ཁྱད་པར་དུ་ཚིགས་བཅད་ཀྱི་སྐོར་ལ་ཐུན་མོང་མ་ཡིན་པའི་
ཁྱད་ཆོས་ལྡན་པ་རེད། སྒྲུང་དཔེ་ནང་དུ་ཚིག་ལྷུག་ཉུང་ཤས་ཤིག་བཀོད་
ཡོད་པ་མ་གཏོགས་མང་ཆེ་ཤས་ནི་ཚིགས་བཅད་ཀྱི་འབྲི་ཐབས་ལ་བརྟེན་
ནས་བརྗོད་བྱའི་དོན་རྣམས་གསལ་ལེར་བསྟན་ཡོད་ཅིང་།
སྒྲུང་དཔེའི་ཚིགས་བཅད་ཀྱང་སྔོན་བྱོན་མཁས་པས་བརྩམས་པའི་
སྙན་ངག་གི་ཚིགས་བཅད་དང་། ཡང་ན་མི་ལ་རས་པའི་མགུར་གླུ། ལེགས་
བཤད། དེ་མིན་དམངས་ཁྲོད་ཀྱི་དར་རྒྱ་ཤིན་ཏུ་ཆེ་བའི་གླུ་གཞས་སོགས་
ཀྱི་རྩོམ་གཤིས་དང་མཐུན་པའི་སྐོར་དང་མི་མཐུན་པའི་སྐོར་ཀྱང་མང་པོ་
མཆིས། སྒྲུང་དཔེའི་ཚིགས་བཅད་ཐམས་ཅད་བརྗོད་ཐབས་ཀྱི་རྣམ་པ་
ནི་ཕན་ཚུན་ལ་གླུ་ལེན་པའི་ཚུལ་ལྟར་དོན་བརྗོད་པ་དང༌། དེ་ཡང་གླུ་རེ་
513



རེའི་མགོ་ནས་ཐོག་མར་ལྷ་ཀླུ་གཉན་གསུམ་ལ་མཆོད་བཀུར་གྱི་ཚིག་བརྗོད་
མཐར། མི་རང་གི་མཚན་དང་གཡུལ་ས། ལས་དོན་སོགས་བརྗོད་པའི་སྲོལ་
ཆགས་ཡོད་ཅིང་། གླུ་ཚིག་ཀྱང་རིང་ལ་གོ་བདེ་བ། རྩོམ་རྒྱུད་འཇམ་ཞིང་
ལྷོད་ལ་ཁར་བདེ་བ། ངག་རྩོམ་དང་གསར་རྩོམ་འདྲེས་མའི་ཚིག་གི་ཁྱད་
ཆོས་ཀྱང་ལྡན། དེ་བས་གླིང་སྒྲུང་འདི་ཡོན་ཏན་ཅན་གྱིས་བཀླགས་ན་གོ་
བདེ་བ་མ་ཟད། ཡོན་ཏན་མེད་པའི་ཞིང་པ་དང་གནག་རྫི་རྒན་པོས་ཀྱང་གོ་
ཐུབ་པའི་ཁྱད་ཆོས་ལྡན་ནོ། །
གཤམ་དུ་ང་ཚོས་གླིང་སྒྲུང་གི་རྗོད་བྱེད་ཚིག་གི་ཁྱད་ཆོས་གཙོ་བོ་
སྟེ། གཏམ་དཔེའི་སྐོར་དང་བཤད་པ་རྣམ་གསུམ་གྱི་སྐོར། དཔེ་རྒྱན་དང་
གཟུགས་རྒྱན་སྒྲ་རྒྱན་གྱི་སྐོར་བཅས་ཁག་གསུམ་དུ་དབྱེ་ནས་དཔྱད་པ་རགས་
ཙམ་གཏོང་བར་བྱ་སྟེ།
གཅིག གཏམ་དཔེའི་སྐོར།
གླིང་རྗེ་གེ་སར་རྒྱལ་པོའི་སྒྲུང་གི་ཐོག་མཐའ་བར་གསུམ་དུ་རྣམ་པ་
མི་གཅིག་པའི་གཏམ་དཔེ་ཤིན་ཏུ་མང་པོ་ཞིག་བཀོད་ཡོད། གཏམ་དཔེ་དེ་
དག་གིས་གེ་སར་སྒྲུང་གི་ཚིག་ཕྲེང་གི་གོས་ཆེན་ཐོག་མེ་ཏོག་གི་རི་མོ་ཕབ་
པ་ལྟ་བུའི་ནུས་ཤུགས་བླ་ན་མ་མཆིས་པ་ལྡན་པར་བཏང་སྟེ། སྒྲུང་རྩོམ་ལ་
སྔར་ལས་རྒྱན་ཆས་སྤྲས་ཤིང་གསོན་ཉམས་ལྡན་པར་གྱུར་འདུག གླིང་སྒྲུང་
གི་གཏམ་དཔེར་གཞན་གྱི་གཏམ་དཔེ་དང་མི་མཚུངས་པའི་ཁྱད་ཆོས་ཁྱད་
མཚར་ཞིག་ཡོད་པ་མ་ཟད། ཡིད་འགུག་གི་ནུས་པ་དང༌། བསམ་བློའི་རང་
བཞིན། སྒྱུ་རྩལ་གྱི་རང་བཞིན་ཡང་ཚད་མཐོན་པོར་སླེབས་ཡོད།
514



ངེད་ཅག་གི་འཚོ་བའི་ནང་དུ་རྒྱུན་པར་བཀོལ་སྤྱོད་བྱེད་བཞིན་པའི་
གཏམ་དཔེ་སྣ་ཚོགས་ནི་བརྗོད་དོན་བསྡུས་ཤིང་རྣམ་པ་ཐུང་བའི་རྗོད་ཚིག་གི་
རིགས་ཤིག་ཡིན་ལ། ངལ་རྩོལ་མི་དམངས་ཀྱི་བློ་གྲོས་ཀྱི་རྩལ་ལས་ཐོན་པའི་
སྐད་ཆའི་སྙིང་བཅུད་ཀྱང་ཡིན། གཏམ་དཔེ་རིགས་ཀྱིས་སྙིང་བསྡུས་ཀྱི་ངང་
ནས་ངལ་རྩོལ་མི་དམངས་ཀྱི་ཐོན་སྐྱེད་འཐབ་རྩོད་དང་། གྲལ་རིམ་འཐབ་
རྩོད། སྤྱི་ཚོགས་འཚོ་བའི་ཉམས་མྱོང་སོགས་ཕྱོགས་བསྡུས་རྣམ་དག་བྱས་ཡོད་
པར་མ་ཟད། གཏན་ཚིག་རིག་པའི་རང་བཞིན་ཡང་ཧ་ཅང་ལྡན་ནོ། །
གླིང་སྒྲུང་ལ་ཆ་མཚོན་ན་བརྗོད་དོན་ཟབ་ཅིང༌། རྗོད་ཚིག་བསྡུས་
པའི་གཏམ་དཔེ་རྣམ་པ་སྣ་ཚོགས་ཀྱིས་བོད་གནའ་རབས་དང་དེང་རབས་
ཀྱི་སྤྱི་ཚོགས་ཀྱི་ཕྱོགས་སོ་སོ་བསྡུས་ཏེ་བརྗོད་ཡོད་ཅིང་། ཤུགས་ལྡན་གྱི་
གཏམ་དཔེ་དེ་དག་གིས་སྒྲུབ་དཔེའི་རྗོད་བྱེད་ཀྱི་ཚིག་ལའང་རོགས་འདེགས་
བསམ་གྱིས་མི་ཁྱབ་པ་བྱས་ཡོད་པ་ལས་གཞན་ད་དུང་ཚིག་རྒྱན་གྱི་ནུས་
པའང་ཇེ་ཆེར་བཏང་ཡོད་པ་རེད། གལ་སྲིད་གླིང་སྒྲུང་གི་ནང་དུ་གཏམ་
དཔེ་དེ་འདྲ་གསོན་ཉམས་ལྡན་པ་མང་པོ་ཞིག་མེད་པའི་དབང་དུ་བཏང་
ན། གེ་སར་རྒྱལ་པོའི་རྣམ་ཐར་ལ་ཡང་དེ་འདྲར་མཚན་སྙན་མཐོ་ཞིང་ཡིད་
དབང་འཕྲོག་པའི་ནུས་པ་ཡང་ཐོན་དཀའ་མོ་འདུག དེ་བས་སྒྲུང་དཔེ་ནང་
གི་གཏམ་དཔེ་ནི་མེད་དུ་མི་རུང་བ་ཞིག་ཡིན་པར་མ་ཟད། སྤྱིར་རྗོད་ཚིག་
གི་རིན་ཐང་ཡང་ཅུང་མཐོ་སར་བཏང་ཡོད། །
ངེད་ཅག་གིས་གླིང་རྗེ་གེ་སར་རྒྱལ་པོའི་སྒྲུང་གི་གཏམ་དཔེ་ལས་དུས་
རྒྱུན་མཐོང་བའི་གཏམ་དཔེ་རིང་ཐུང་མི་འདྲ་བ་ཤིན་ཏུ་མང་པོ་ཡོད་མོད། །
ཡིན་ནའང་ཚིག་ཚོགས་ཀྱི་ལོ་འདབ་བསྐྱུར་ཏེ་དོན་གྱི་སྙིང་བོ་བསྡུས་ནས་
བཤད་ན། ནམ་ཡང་དམངས་ཁྲོད་ཀྱི་ངག་ཐོག་ནས་བརྒྱུད་བཞིན་པའི་
515



གཏམ་དཔེའི་རིགས་ཤིག་དང་། སྒྲུང་པ་དང་ཡིག་མཁན་གྱིས་གླིང་སྒྲུང་གི་
གླུ་ཚིག་གི་དགོས་མཁོ་ལྟར་དུ་གསར་དུ་བསྒྲིགས་པའི་གཏམ་དཔེའི་རིགས་
དེ་གཉིས་ཡོད། དང་པོ་དམངས་ཁྲོད་ངག་ཐོག་གི་གཏམ་དཔེ་དང་མཚུངས་
པའི་གཏམ་དཔེའི་སྐོར་ཏེ། དཔེར་ན།
《འཁྲུངས་སྐོར》ལས།
ཚིག་ཁ་ཤོར་རྟ་ཡིས་མི་ཆོད། །
མདའ་ཕར་ཤོར་ལག་པས་མི་ཟིན། །ལྟ་བུ།
《ཁ་ཆེའི་གཡུ་རྫོང》ལས།
འབུ་མེ་ཁྱེར་རང་སྣང་མ་ཚེ་དང་། །
ཤར་ཁྲི་གདུགས་ཉི་མ་རྗེས་ལ་ཡོད། །ལྟ་བུ།
《འཁྲུངས་སྐོར》ལས།
བུ་སྤུན་གཉིས་འགྲིག་དགྲ་ཡི་ཐོ་བ། །
རྒོད་མ་གཉིས་འགྲིག་ཕྱུག་གི་རུ་མ། །ལྟ་བུ།
《ཁ་ཆེའི་གཡུ་རྫོང》ལས།
ཕ་མ་མེད་པའི་དྭ་ཕྲུག་སྡུག།
ཚེ་རོགས་མེད་པའི་ཡུགས་ས་སྡུག ། ལྟ་བུ།
《ཁ་ཆེའི་གཡུ་རྫོང》ལས།
བདེན་ལུང་བ་གཉིས་དེ་ཕུ་ཐག་རིང་། །
རྫུན་ཨ་བྲ་གཉིས་དེ་རྔ་མ་ཐུང༌། །ལྟ་བུ།
《བདུད་འདུད》ལས།
བློས་སྔོན་ན་དཔྱད་ན་མཁས་པ་ཟེར། །
འགྱོད་ཕྱིས་སུ་སྐྱེ་ན་བླུན་པོ་ཟེར། །ལྟ་བུ།
5}



གཞན་ཡང་དམངས་ཁྲོད་ཀྱི་གཏམ་དཔེ་དང་སྒྲུང་དཔེའི་གཏམ་དཔེ་
ཕན་ཚུན་ཞིབ་བསྡུར་གྱི་དགོས་མཁོ་ལྟར་དམངས་ཁྲོད་ངག་ཐོག་གི་གཏམ་
དཔེ་རེ་གཉིས་བཀོད་ན།
《གཏམ་དཔེ་རྣ་བའི་བདུད་རྩི》ལས།
དུག་སྤྲུལ་མང་པོ་ཁུང་གཅིག །
འཕར་སྤྱང་མང་པོ་ཚང་གཅིག །ལྟ་བུ།
ཡང་ན།
ནམ་རིང་བོའི་རྨི་ལམ་སྟོང་བ་རེད། །
དཔོན་ཆེན་པོའི་ཁ་བཟང་སྟོང་བ་རེད། །ལྟ་བུ།
《མཚོ་སྔོན་མང་ཚོགས་སྒྱུ་རྩལ》ལས།
དགྲུ་གཅིག་ལས་མེད་ཀྱང་མང་། །
གྲོགས་བརྒྱ་ཚོ་ཡོད་ཀྱང་ཉུང་། །ལྟ་བུ།
ཡང་ན།
ཤ་ཆེན་ཤེད་ལ་མི་ཕན། །
ལྟོ་ཆེན་ཉམས་ལ་མི་ཕན། །ལྟ་བུ།
《གཏམ་དཔེ་མཐོང་བ་འཛུམ་ཤོར》ལས།
གཏམ་ཁ་བཤད་ཆུ་ཁའི་ལྷ་བ་འདྲ། །
བདེན་ལག་ལེན་ནམ་མཁའི་འཇའ་དང་འདྲ། །ལྟ་བུ།
ཡང་ན།
མི་སེམས་ཆུང་ལ་སྐྱིད་མེད། །
ཕག་ལྟོ་ཆེ་ལ་རྒྱུག་མེད། །
ལྟ་བུའི་གཏམ་དཔེ་རྣམས་ལ་ཞིབ་ཏུ་བརྟག་ན་རྐང་བའི་མང་ཉུང་
5l



དང་ཚེག་བར་གྱི་རིང་ཐུང་། རྗོད་ཚིག་གི་ཁ་དམ་ལྷོད་ཀྱི་ཁྱད་པར་བཅས་
ཕྱོགས་གང་ཐད་ནས་གླིང་སྒྲུང་གི་གཏམ་དཔེ་དང་དམངས་ཁྲོད་ངག་ཐོག་
གི་གཏམ་དཔེ་གཉིས་བར་དུ་མི་མཚུངས་པའི་ཁྱད་ཆོས་གསལ་བོ་ཞིག་མེད།
ད་ལྟ་སྒྲུང་ནང་དུ་རྒྱུན་པར་མཐོང་ཐུབ་པའི་དམངས་ཁྲོད་ཀྱི་ངག་ཐོག་གི་
གཏམ་དཔེ་དེ་རིགས་མང་ཆེ་ཤས་ནི་སྒྲུང་མཁན་དང་སྒྲུང་ཡིག་དག་སྒྲིག་
བྱེད་མཁན་གྱི་སྒྲུང་དཔེའི་དགོས་མཁོ་ལྟར་དུ་བཀོལ་བ་ཡིན་པ་བསམས་
མོད། ཡིན་ནའང་གཏམ་དཔེ་སྐོར་ཞིག་སྒྲུང་དཔེ་རང་སྟེང་དུ་གྲུབ་རྗེས་
དམངས་ཁྲོད་ཀྱི་ངག་ཐོག་ཏུ་བརྒྱུད་པ་ཡང་ཡོད་པ་མཐའ་གཅིག་གིས་
བསྒྲགས་ཆོག དཔེར་ན། 《འཛམ་གླིང་སྤྱི་བསང》ལས། གཞུ་མེད་ན་མདའ་
མོ་འཕེན་ཐབས་མེད། ལྷ་མེད་ན་བྱོ་བོར་ལམ་འགྲོ་མེད། ལྟ་བུ་དང་། 《ཁ་
ཆེའི་གཡུ་རྫོང》ལས། ཕོ་རྒོད་པོའི་བརྙས་ཚོད་མ་ཟིན་ན། བུ་དཔའ་པོའི་
སེམས་ཐག་ཆོད་ནས་འགྲོ། ལྟ་བུའི་གཏམ་དཔེར་མཚོན་ན། ཐོག་མར་སྒྲུང་
དཔེའི་དགོས་མཁོ་ལྟར་དུ་གསར་དུ་བསྒྲིགས་པའི་གཏམ་དཔེ་ཡིན་པ་གསལ་
བོར་རྟོགས་ཐུབ་མོད། ཡིན་ནའང་རིམ་གྱིས་སྤྱི་ཚོགས་ཀྱི་འཕེལ་རྒྱས་དང་
རིག་གནས་རྩོམ་རིག་གི་འཕེལ་རྒྱས་ལ་བསྟུན་ནས་དམངས་ཁྲོད་ངག་ཐོག་
ཏུའང་བརྒྱུད་བཞིན་མཆིས། གང་ལྟར་ཀྱང་གཏམ་དཔེ་འདི་རིགས་ལ་འདི་
གེ་སར་སྒྲུང་གི་གཏམ་དཔེ་དང་གན་དམངས་ཁྲོད་ཀྱི་གཏམ་དཔེ་རེད་ཅེས་
སོ་སོར་དབྱེ་བ་འབྱེད་ཧ་ཅང་དཀའ་མོ་འདུག
གཉིས་པ་གླིང་སྒྲུང་གི་གླུ་ཚིག་གི་དགོས་མཁོ་ལྟར་དུ་དམངས་ཁྲོད་
ཀྱི་སྒྲུང་པ་དང་དག་སྒྲིག་མཁན་གྱིས་གསར་དུ་བསྒྲིགས་པའི་གཏམ་དཔེའི་
རིགས་ནི་དམངས་ཁྲོད་ངག་ཐོག་ཏུ་བརྒྱུད་བཞིན་པའི་གཏམ་དཔེ་དང་མི་
མཚུངས་པ། ཚིག་རྐང་མང་ཞིང་དཔེ་རྒྱན་མཛེས་བ་སྐོར་ཞིག་ལ་ལེགས་
518



བཤད་དང་དམངས་གླུའི་ཁྱད་ཆོས་ཀྱང་ལྡན་པ་རེད། འདིར་དཔེར་བརྗོད་
རེ་ཟུང་བཀོད་ནས་དམངས་ཁྲོད་ཀྱི་གླུ་ཚིག་དང་ཁྱད་པར་ཆེན་པོ་མེད་པའི་
གླིང་སྒྲུང་གི་གཏམ་དཔེར་རགས་ཙམ་བརྟག་ན།
《ཁ་ཆེའི་གཡུ་རྫོང》ལས།
རྒྱལ་པོ་གདན་དང་མ་བྲལ་དགོས། །
བྲལ་ཚེ་ན་རྒྱལ་སྲིད་ཤོར་རེབ་མང་། །
བླ་མ་གདུགས་དང་མ་བྲལ་དགོས། །
བྲལ་ཆེ་ན་ཆོས་སྲིད་ཤོར་རབ་མང་། །
བན་དེ་སྒྲིག་དང་མ་བྲལ་དགོས། །
བྲལ་ཆེ་ན་སྡོམ་པ་འཆོར་རབ་མང་། །ལྟ་བུ་དང་།
ཡང《ཁ་ཆེའི་གཡུ་རྫོང》ལས།
དགུང་ཨ་སྔོན་གཡང་གི་ར་བ་ན། །
ལྷོ་གཡུ་འབྲུག་སྔོན་མོས་ངར་སྐད་སྒྲོགས། །
སྤྲིན་ནག་པོ་རླུང་གིས་སྐོར་འགྲོས་རྒྱུག །
ཆར་ཟིམ་ཟིམ་བབས་ནས་རྩི་ཏོག་རྒྱས། །
ས་དོག་མོ་བཀའ་དྲིན་ཆེ་བ་རེད། །
སྟེང་བར་སྣང་སྟོང་བའི་འགྲིམ་ལམ་ན། །
ཤར་ཁྲི་གདུགས་ཉི་མའི་ཚ་ཟེར་འཕྲོ། །
རླུང་བསེར་མ་ཞོན་ནས་གླིང་བཞི་འཁོར། །
ལྷོ་འཛམ་གླིང་ཤར་རིའི་རྩེ་ནས་ཤར། །
སྤང་པད་མའི་འདབ་མ་ཕྱོགས་བཅུར་རྒྱས། །
འབུ་བུང་བ་འཁོར་ནས་སྐྱིད་སྣང་སྐྱེ། །
519



མ་སེམས་ཅན་ཀུན་ལ་བདེ་སྐྱིད་འབྱུང་། །ལྟ་བུ།
གཞན་ཡང་དམངས་གླུའི་དཔེར་བརྗོད《མདོ་སྨད་དམངས་གླུ་ཁུ་བྱུག་
མགྲིན་དབྱུངས》ལས།
དགུང་ཨ་སྔོན་ཤར་གྱི་གནམ་མཐའ་ནས། །
སྐྱ་གསལ་ལེ་སྐྱ་རེངས་དང་པོ་བཀྱགས། །
དགུང་ཉི་མ་ཤར་བའི་བསུ་བ་རེད། །
ས་དྲོད་ཁོལ་འཛོམ་པའི་རྟེན་འབྲེལ་རེད། །
ནགས་རྒྱ་རྫོང་འཛོམས་པའི་རྩེ་མོ་ནས། །
བྱ་ཁུ་བྱུག་སྔོན་མོ་སྟོང་ཅན་གྲགས། །
ཟླ་བཞི་བ་ཚེས་པའི་བསུ་བ་རེད། ། །
ལོ་སྐལ་བ་ཡག་གི་རྟེན་འབྲེལ་རེད། །
བོད་མཚོ་དྲུག་གླིང་གི་མཁར་ཁ་ནས། །
བྱ་སྐྱ་ག་ཁྲ་མོ་སྟོང་ཅན་གྲགས། །
མགྲོན་ཚུར་ཡོང་སྔོན་གྱི་བསུ་བ་རེད། །
ཁྲོམ་ན་ཟླ་རྩེ་གི་རྟེན་འབྲེལ་རེད། ། །
ཅེས་པ་ལྟ་བུའི་དཔེར་བརྗོད་གསུམ་ལ་མཚོན་ན། སོ་སོར་མི་མཐུན་
པའི་ཁྱད་ཆོས་རེ་ཡོད་དེ། དཔེར་བརྗོད་དང་པོར་ཚིག་རྐང་དྲུག་ཡོད་ཅིང་
རྐང་བ་གཉིས་རེས་བརྗོད་བྱ་དོན་ལ་གནས་པའི་འཇིག་རྟེན་གྱི་ཆོས་ཉིད་རེ་
བཤད་ཡོད་པ་དང་། བསྡོམས་པས་ཚན་པ་གསུམ་དུ་དབྱེ་ཡོད། བརྗོད་
དོན་གྱི་དབང་གིས་རྐང་བ་གཉིས་རེའི་དང་པོར་ཡིག་འབྲུ་བདུན་རེ་དང་
གཉིས་བར་ཡིག་འབྲུ་བརྒྱད་རེ་ཡོད། གླིང་སྒྲུང་གི་གཏམ་དཔེ་འདིའི་རིགས་
ནི་དམངས་ཁྲོད་ཀྱི་གླུ་ཤགས་ཞེས་པའི་གླུ་ཚིག་དང་ཁྱད་པར་ཏིལ་ཙམ་
520



ཡང་མེད་ཅེས་བཤད་ཆོག དཔེར་བརྗོད་གཉིས་པར་ཚིག་རྐང་བཅུ་གཉིས་
ཡོད་ཅིང་ཚིག་རྐང་རེར་ཡིག་འབྲུ་བརྒྱད་རེ་ཡོད། བརྗོད་དོན་གྱི་དབང་
གིས་ཚན་པ་གཉིས་ཀྱི་དབྱེ་ཆོག དེ་ཡང་ཚིག་རྐང་དང་པོ་ནས་ལྔ་བའི་བར་
དུ་ཚན་པ་གཅིག་དང་། ཚིག་རྐང་དྲུག་པ་ནས་བཅུ་གཉིས་བར་དུ་ཚན་པ་
གཉིས་པ་ཡིན། ཚན་པ་དང་པོས་དགུང་སྔོན་དབྱིངས་ནས་འབྲུག་གྲགས་
ཤིང་སྤྲིན་འཁྲིགས་ཏེ་ཆར་བབས་པ་དང་བརྒྱུད་ནས་རྩི་ཏོག་རྒྱས་པའི་རིམ་
པ་བརྗོད་དེ་དོག་མོ་སའི་བཀའ་དྲིན་གླེང་ཡོད་ལ། ཚན་པ་གཉིས་པས་བར་
སྣང་སྟོང་བའི་འགྲིམ་ལམ་ན། ཁྲི་གདུགས་ཉི་མ་གླིང་བཞིར་འཁོར་ནས་
ལྷོ་འཛམ་བུ་གླིང་དུ་ཤར་ཏེ། པད་མའི་འདབ་མ་རྒྱས། འབུ་བུང་བ་དང་
མ་སེམས་ཅན་ཀུན་ལ་བདེ་སྐྱིད་འཛོམས་པའི་བརྒྱུད་རིམ་ཆོས་ཉིད་དང་
མཐུན་པ་ཞིག་བརྗོད་ཡོད། རྗོད་ཚིག་གི་ཁྱད་ཆོས་ནི་སྙན་ཞིང་འཇེབས་
པའི་སྙན་ངག་གི་རབ་བཏགས་དང་ཕུལ་བྱུང་། དཔེ་རྒྱུན་བཅས་ཀྱི་ཁྱད་
ཆོས་ཚང་ཡོད་པ་མ་ཟད། དམངས་ཁྲོད་ཀྱི་ངག་ཐོག་ཏུ་རྒྱུན་བཀོལ་གྱི་
ཚིག་འབྲུ་ཡང་ཡོད་པ་རེད། གཏམ་དཔེ་འདི་རིགས་བཀླགས་པ་ཙམ་གྱིས་
སྒྲུང་པ་དང་དག་སྒྲིག་མཁན་གྱིས་གསར་སྒྲིག་བྱས་པའི་ཤུལ་མཐོང་ཐུབ་
པ་ལས་གཞན། བརྗོད་དོན་དང་རྗོད་ཚིག་གང་ནས་ཀྱང་དམངས་ཁྲོད་དུ་
དར་རྒྱ་ཆེ་བའི་གླུ་ཚིག་དང་ཕལ་ཆེར་མཚུངས་སོ། །དཔེར་བརྗོད་གསུམ་པ་
དམངས་གླུའི་དཔེར་བརྗོད་ལ་དཔྱད་ན་ཚིག་རྐང་གླིང་སྒྲུང་གི་དཔེར་བརྗོད་
གཉིས་པ་དང་མཚུངས་པར་བཅུ་གཉིས་ཡོད་ཅིང་ཚིག་རྐང་རེར་ཡིག་འབྲུ་
བརྒྱད་རེ་ཡོད། དེ་ཡང་ནང་དོན་ཚན་པ་གསུམ་དུ་དབྱེ་ཡོད། ཚན་པ་དང་
པོས་དགུང་སྔོན་ཤར་གྱི་གནམ་མཐའ་ནས་སྐྱ་རེངས་དང་པོས་དགུང་གི་
ཉི་མ་ཤར་བའི་བསུ་བར་དཔེར་བླངས་ནས་བརྗོད་ཡོད་པ་དང་། ཚན་པ་
521



གཉིས་པས་རྒྱ་རྫོང་ནགས་ནས་ཁུ་བྱུག་སྔོན་མོས་ཟླ་བཞི་བ་ཚེས་པའི་བསུ་
བར་དཔེར་བླངས་ནས་བརྗོད་ཡོད། ཚན་པ་གསུམ་པས་བྱ་སྐྱ་ག་ཁྲ་མོས་
ཚུར་ཡོང་མགྲོན་པོ་བསུ་བར་ན་ཟླ་རྩེ་བའི་རྟེན་འབྲེལ་ལེགས་པ་བརྗོད་ཡོད།
དམངས་གླུའི་དཔེར་བརྗོད་འདི་གླིང་སྒྲུང་གི་དཔེར་བརྗོད་གཉིས་པ་དང་
ཞིབ་བསྡུར་བྱས་ན་ཚིག་རྐང་གི་རིང་ཐུང་དང་ཡིག་འབྲུའི་མང་ཉུང༌། ཚེག་
བར་གཅོད་མཚམས། ཚིག་གི་བསྒྲིགས་སྲོལ་བཅས་ཐད་དུ་མི་མཐུན་པའི་
ཁྱད་ཆོས་མཐོང་དཀོན་པོ་འདུག སྤྱིར་ན་གླིང་སྒྲུང་གི་ཚིག་རྐང་རིང་བོའི་
དཔེ་འཇོག་གི་སྐོར་ཐམས་ཅད་ལ་གཏམ་དཔེ་ཞེས་བརྗོད་ན་དེ་འདྲ་འོས་པ་
ཞིག་མིན་པར་སེམས། ཅིའི་ཕྱིར་ཞེ་ན་བརྗོད་འདོད་ཀྱི་གཏམ་རྣམས་ཕྱི་རོལ་
ཡུལ་གྱི་དངོས་པོར་དཔེར་བླངས་ཏེ་བརྗོད་པའི་ཚིགས་བཅད་ཐམས་ཅད་
ལ་གཏམ་དཔེ་ཞེས་བརྗོད་ན། མགུར་གླུ་དང་ལེགས་བཤད། དམངས་གླུ་
ལ་སོགས་དཔེར་བླངས་ནས་མ་བརྗོད་པ་གཅིག་ཀྱང་མེད་པས་འདི་ཐམས་
ཅད་ལ་གཏམ་དཔེ་ཞེས་བརྗོད་ན་ག་ལ་འགྲིག དེ་བས་གླིང་སྒྲུང་གི་ཚིག་
རྐང་རིང་བའི་གཏམ་དཔེའི་རིགས་ཕལ་ཆེར་དཔེ་འཇོག་གི་གྲས་སུ་དབྱེ་ན་
ལེགས་ཤིང་གཏམ་དཔེ་ཞེས་བརྗོད་ན་དོན་ལ་གནས་པ་ཞིག་མིན། གཏམ་
དཔེ་ཞེས་པ་ཚིག་བསྡུས་ཤིང་དོན་ཟབ་པའི་ཚིག་རྐང་གཉིས་ཅན་གཙོ་བྱས་
པའི་སྐོར་ལ་གཏམ་དཔེ་ཞེས་བརྗོད་ན་འོས་ཤིང་འཚམ་པ་ཞིག་རེད། ཡིན་
ནའང་གོང་གསལ་དུ་བརྗོད་པའི་གཏམ་དཔེའི་རིགས་ནི་གླིང་སྒྲུང་གི་གཏམ་
དཔེའི་ཐུན་མོང་མ་ཡིན་པའི་ཁྱད་ཆོས་གཙོ་བོ་ཞིག་ཡིན་པས་འདིར་མཐའ་
གཅིག་གིས་དགག་ནས་གཏན་དུ་ཁས་མ་བླངས་པ་མིན་ཕྱིར། མཁས་པ་
རྣམས་ཀྱིས་བགྲོ་གླེང་བྱས་ཆོག་
ད་དུང་གླིང་སྒྲུང་གི་གཏམ་དཔེ་སྐོར་ཞིག་ལ་སྔོན་བྱོན་མཁས་པས་
522



བརྩམས་པའི《ས་སྐྱ་ལེགས་བཤད》དང《ཆུ་ཤིང་བསྟན་བཅོས》སོགས་ཀྱི་
རྩོམ་གཤིས་ཀྱི་ཁྱད་ཆོས་ཀྱང་ལྡན་པ་རེད། དཔེར་ན།
《བདུད་འདུལ》ལས།
ཧ་ཅང་ལོངས་སྤྱོད་སྒྲུབ་མཁན་པོ། །
གསོག་མ་ཤེས་ན་རང་གི་གཤེད། །
ཧ་ཅང་ཟས་ལ་དད་ཆེ་བས། །
ཟ་མ་ཤེས་ན་དུག་ཏུ་འགྱུར། །ལྟ་བུ་དང་།
《ཁ་ཆེའི་གཡུ་རྫོང》ལས།
ཉི་མས་གླིང་བཞི་ཁེབས་ན་ཡང་། །
ཉིན་མཚན་གསལ་ཚོད་སོ་སོར་ཡོད། །
གཡུ་འབྲུག་ངར་སྐད་ཆེ་ཞན་འདྲ། །
དབྱར་དགུན་གྲགས་ཚོད་སོ་སོ་ཡོད། །
ལྟ་བུའི་དཔེར་བརྗོད་དང་།
《ས་སྐྱ་ལེགས་བཤད》ལས།
ཧ་ཅང་གཡོ་སྒྱུ་མང་དྲགས་ན། །
རེ་ཞིག་གྲུབ་ཅིང་ཐ་མར་བརླག །
གཟིག་ལྤགས་བཀབ་པའི་བོང་བུ་ཡིས། །
ལོ་ཏོག་ཟོས་མཐར་གཞན་གྱིས་བསད། །ལྟ་བུ་དང༌།
《ཤིང་གི་བསྟན་བཅོས》ལས།
དམ་པའི་སྐྱེ་བོ་ཉམ་ཐག་ཀྱང་། །
ཆོས་དང་འགལ་བའི་ལས་མི་བྱེད། །
52:3



ཆར་སྡོད་བྱེའུ་སྐོམ་ན་ཡང་} །
ས་ལ་བབས་པའི་ཆུ་མི་འཐུང་། །ལྟ་བུ།
《རྒྱལ་པོ་ལུགས་ཀྱི་བསྟན་བཅོས》ལས།
མ་རབས་མཐོ་སར་བཞག་གྱུར་ན། །
རང་གི་རིས་ལ་ལྷག་པར་འཚེ། །
ཐ་མ་རང་ཉིད་བརླག་འགྱུར་ཏེ། །
ལྤགས་པ་སྔོན་པོ་ཝ་བཞིན་ནོ། །
ལྟ་བུའི་ལེགས་བཤད་ཀྱི་དཔེར་བརྗོད་དང་ཕན་ཚུན་ཞིབ་ཏུ་བསྡུར་
ན། རྐྱང་བའི་རིང་ཐུང་དང་ཚིག་གི་ཉམས་ཆ། དཔེ་རུ་བཀོད་ཚུལ་དང་
རྩོམ་སྟངས་ཀྱི་ཁྱད་ཆོས་དག་མཐུན་ས་ཧ་ཅང་མང་བས། འདི་ནི་སྒྲུང་
མཁན་དང་དག་སྒྲིག་མཁན་གྱིས་སྒྲུང་བཤད་པ་དང་དག་སྒྲིག་སྐབས་སུ་
སྔོན་བྱོན་མཁས་པ་རྣམས་ཀྱི་ལེགས་བཤད་རེ་ཟུང་བཀོལ་བ་དང་། ཡང་
ན་ལེགས་བཤད་ཀྱི་འབྲི་སྲོལ་ལྟར་དུ་གསར་རྩོམ་བྱས་པ་ཡིན་ཞེས་ཚིག་ཐག་
བཅད་ཆོག སྤྱིར་ལེགས་བཤད་ཀྱི་རྩོམ་རིགས་ནི་གོ་བདེ་ཞིང་རྩོམ་ཉམས་
ལྡན་པ་དང་། ཡིད་འགུག་གི་ནུས་པ་རབ་ཏུ་ལྡན་པའི་སྒྱུ་རྩལ་གྱི་རྣམ་པ་
ཞིག་ཡིན་པས། མི་རྣམས་ཡང་དག་གི་ལམ་དུ་འགྲོ་དགོས་པའི་སྐུལ་མ་
དང༌། ཡང་ན་ལེགས་ཉེས་བླང་དོར་བྱ་དགོས་པའི་ལམ་བཟང་སྟོན་པ་ལ་
ནུས་པ་བསམ་གྱིས་མི་ཁྱབ་པ་ཞིག་ཡོད། ལེགས་བཤད་ཀྱི་རྩོམ་རིགས་ཐོག་
མ་སྔོན་བྱོན་མཁས་པས་བརྩམས་པའི་རྩོམ་རིག་ཅིག་ཡིན་ནའང་། རྩོམ་
འདི་རིགས་ལ་འཚོ་གནས་ཀྱི་ཚེ་སྲོག་ཤིན་ཏུ་ལྡན་པས། ཕྱིས་སུ་དུས་རབས་
དང་ཡུལ་ཁམས་བརྒལ་ནས་ཡིག་ཐོག་ནས་ངག་ཐོག་ཏུ་བརྒྱུད་པ་དང་ངག་
ཐོག་ནས་ཡིག་ཐོག་ཏུ་བརྒྱུད་དེ་དར་ཁྱབ་ཧ་ཅང་ཆེ་བ་རེད།
524



གཞན་ཡང་གླིང་རྗེ་གེ་སར་རྒྱལ་པོའི་སྒྲུང་ལས་ཀུན་སློང་དང་སྤྱོད་པ།
དགྲ་དང་གྲོགས། བཟོ་ལྟ་དང་གཡུལ་འགྱེད། མཐོ་ས་དང་དམའི་ས་སོགས་
ལ་གང་འཚམ་གྱིས་གཏམ་དཔེ་ནད་ཐོག་ལ་སྨན་ལྟ་བུ་མང་པོ་མཆིས་ཀྱང་།
སྤྱིར་གོང་དུ་བརྗོད་པའི་གཏམ་དཔེའི་རིགས་གསུམ་ནང་མ་འདུས་པ་མེད་
པས། འདིར་དཔེར་བརྗོད་བཞག་ནས་སོ་སོ་ཞིབ་ཏུ་འབྲི་རྒྱུ་མིན་མོད། འོན་
ཏེ་བློ་གྲོས་ཀྱི་རྣམ་དཔྱོད་ཡངས་པའི་ཀློག་པ་པོ་རྣམས་ཀྱིས་ཤེས་པར་གྱིས། །
གཉིས། བཤད་པ་རྣམ་གསུམ་གྱི་སྐོར།
གླིང་རྗེ་གེ་སར་རྒྱལ་པོའི་སྒྲུང་དཔེ་ནི་གཏམ་དཔེ་དང་རྒྱན་ཚིག་སྣ་
ཚོགས་ཀྱི་མཐའ་ཡས་རྒྱ་མཚོ་ཡངས་པ་ཞིག་ཡིན་ལ། བཤད་པ་རྣམ་གསུམ་
གྱི་གཏེར་མཛོད་ཅིག་ཀྱང་ཡིན། བཤད་པའི་སྐོར་ལ་ཞྭ་བཤད་དང་། རྟ་
བཤད། སྒྲ་བཤད། ལྕག་བཤད། ཆང་བཤད། མདའ་བཤད། གྲི་བཤད།
རྫོང་བཤད། ཁྱབ་བཤད་ལ་སོགས་མང་པོ་མཆིས། བཤད་པ་འདི་ཐམས་
ཅད་དམངས་ཁྲོད་ངག་ཐོག་གི་བཤད་པའི་སྐོར་དང་འདྲ་དང་མི་འདྲ་གཉིས་
ཡོད་དེ། འགའ་ཞིག་ངག་ཐོག་ནས་ཡིག་ཐོག་ཏུ་བཀོད་པ་དང་། འགའ་ཞིག་
ཡིག་ཐོག་ནས་ངག་ཐོག་ལ་བརྒྱུད་དེ་འཐུས་ཚང་དང་དར་ཁྱབ་ཏུ་བཏང་
བ་ཡིན། ངག་ཐོག་ནས་ཡིག་ཐོག་ཏུ་བཀོད་པའི་བཤད་པའི་རིགས་ལ་ཡིག་
མཁན་ཚོས་རྗོད་ཚིག་གི་རྒྱན་ཆས་སྤྲས་ན་ཡང་། དམངས་ཁྲོད་བཤད་སྲོལ་
གྱི་མ་གཞི་འགྱུར་མེད་པས་ངག་ཐོག་གི་བཤད་པའི་ཁྱད་ཆོས་གསལ་ལེར་
མངོན་འདུག དཔེར་ན།
525



་་བ་
《བདུད་འདུལ》ལས། ཆང་བཤད།
ངའི་ལག་ན་ཡོད་པའི་ཆང་སྐྱེམས་དེ། །
ཆང་འདི་ཡི་ལོ་རྒྱུས་བཤད་རྒྱུ་ན། །
གནམ་ཨ་སྔོན་སྤྲིན་གྱི་དབྱིངས་རིམ་ནས། །
ལྷོ་གཡུ་འབྲུག་སྔོན་མོས་ངར་སྐད་བསྒྲགས། །
གསེར་འོད་ཅན་གྱི་གློག་དམར་ཁྱུགས། །
བདུད་རྩི་བསིལ་མའི་སྦྲང་ཆར་བབས། །
ང་ཆར་དེ་ཡི་དྭངས་མའི་བཅུད། །
ཆང་དེ་ནས་ས་གཞི་དཀྱིལ་ལ་བབས། །
ས་དོག་མོ་རིན་ཆེན་གསེར་གཞོང་ན། །
འབྲུ་སྣ་ལྔའི་ལོ་ཏོག་ཞིང་ལ་འཁྲུངས། །
སྟོན་འབྲུ་དྲུག་ཡག་ལ་ཟོར་བས་བྲེག །
དེ་ལོ་ལ་བསྙལ་བའི་ལོ་ཆང་རེད། །
ལོ་ཆང་བདུད་རྩི་ཁམ་པ་ཟེར། །
ཟླ་ལ་བསྙལ་བའི་ཟླ་ཆང་རེད། །
ཟླ་ཆང་བདུད་རྩི་བསིལ་མ་ཟེར། །
ཞག་ལ་བསྙལ་བའི་ཞག་ཆང་རེད། །
ཞག་ཆང་བདུད་རྩི་འཁྱིལ་བ་ཟེར། །
གླིང་གེར་མཛོད་གཉན་པོའི་ཚེ་ཆང་རེད། །
སྐུ་སེང་ཆེན་རྒྱལ་པོའི་སྒྲུབ་ཆང་རེད། །
ན་ནིང་གི་ལོ་ཆང་ཁམ་པ་ལ། །
ད་ལོའི་འབྲས་ཆང་སིལ་མ་བཏབ། །
526



ལྟ་བུའི་བཤད་པ་ལ་ཆ་མཚོན་ན། བཤད་པ་འདི་རྣམས་རྗོད་ཚིག་གོ་
བདེ་བའི་ངང་ནས་ཚིགས་བཅད་ཀྱི་ལམ་དུ་བདུད་རྩི་ཆང་གི་འབྱུང་ཁུངས་
དང༌། རིན་ཐང༌། ཕན་ཡོན་སོགས་གསལ་ཞིང་དག་པར་རིམ་བཞིན་
བརྗོད་ཡོད་པ་ལགས། བཤད་པ་འདི་རིགས་ཀྱི་རྗོད་ཚིག་ལ་ཡིག་ཐོག་ཏུ་
དག་བཅོས་རགས་ཙམ་དང་རྒྱན་ཚིག་ཅུང་ཙམ་སྤྲོས་པ་མ་གཏོགས་ཕལ་
ཆེར་དམངས་ཁྲོད་ཀྱི་ཁ་སྐད་ཇི་བཞིན་སོར་བཞག་བྱས་ཡོད། གླིང་སྒྲུང་
གི་བཤད་པ་འདི་ལྟ་བུ་དང་དམངས་ཁྲོད་ངག་རྒྱུན་གྱི་ཆང་བཤད་བར་དུ་
དབྱེ་བ་གསལ་བོར་འབྱེད་དཀའ་མོ་འདུག དཔེར་ན། 《མདོ་སྨད་ཡུལ་གྱི་
ངག་རྩོམ་པད་མའི་ཆུན་པོ》ཞེས་དཔེ་དེབ་ཀྱི་ཚན་པ་གཅིག་ལས། འདི་ལོ་
ལ་བསྙལ་བའི་ལོ་ཆང་ཡིན། །ལོ་ཆང་བདུད་རྩི་ཁམ་པ་ཡིན། །ཟླ་ལ་བསྙལ་
བའི་ཟླ་ཆང་ཡིན། །ཟླ་ཆང་བདུད་རྩི་བསིལ་མ་ཡིན། །ཞག་ལ་བསྙལ་བའི་
ཞག་ཆང་ཡིན། །འཇིག་རྟེན་སྲིད་པའི་སྒྲུབ་ཆང་ཡིན། །གེ་སར་རྒྱལ་པོའི་
གསོལ་ཆང་ཡིན། །སྔགས་པ་རྣམས་ཀྱི་བུམ་ཆང་ཡིན། །མཁས་པ་རྣམས་ཀྱི་
གཏམ་ཆང་ཡིན། །གཉེན་པོ་རྣམས་ཀྱི་སྟོན་ཆང་ཡིན། །ལྟ་བུར་ཆ་མཚོན་
ན། ཚིག་རྐང་ལ་ལ་དང་ཡིག་འབྲུ་ལ་ལའི་བར་དུ་ཁྱད་པར་ཅུང་ཙམ་ཡོད་
པ་མ་གཏོགས། གཞན་དག་ལ་མིག་བརྒྱ་སྤྲུལ་ཏེ་བརྟག་ཀྱང་གླིང་སྒྲུང་གི་
ཆང་བཤད་དང་མི་མཐུན་པའི་ཆ་ནི་ཉག་ཙམ་ཡང་རྙེད་པ་དཀའོ། །བཤད་
པ་འདི་རྣམས་མདོ་སྨད་ཀྱི་ས་ཆ་ཕལ་ཆེར་ཞིག་ཏུ་དར་རྒྱ་ཤིན་ཏུ་ཆེ་ཞིང་།
ནམ་རྒྱུན་དུས་ཆེན་དང་དགའ་སྟོན་སྐབས་སུ་བཤད་པའི་སྲོལ་ཡང་ཆགས་
ཡོད།
ད་དུང་སྒྲུང་དཔེ《ལྷ་གླིང་གབ་ཙེ་དགུ་སྐོར》ནང་དུ་བཀོད་ཡོད་པའི་
ཇ་བཤད་ཀྱང་གོང་དུ་བརྗོད་ཟིན་པའི་ཆང་བཤད་ཇི་བཞིན་རྒྱ་ཇའི་འབྱུང་
527



ཁུངས་དང་དར་སྲོལ་སོགས་བརྗོད་པ་མཛེས་ཤིང་སྙན་པ། བཀླགས་ན་
ཁར་བདེ་བ། དམངས་ཁྲོད་དུ་དར་ཁྱབ་ཆེ་ཞིང་རྩོམ་རིག་གི་རིན་ཐང་ཧ་
ཅང་ཆེ་མོད། ཡིན་ནའང་དཔེར་བརྗོད་བཀོད་དེ་ཞིབ་ཏུ་བརྗོད་ན་མང་ཆེ་
བར་དོགས་ནས་བརྗོད་རྒྱུ་མིན། གཞན་ཡང་གླིང་སྒྲུང་གི་བཤད་པ་སྐོར་
ཞིག་སྟེ་ཡིག་ཐོག་ཏུ་དར་རྒྱ་ཅུང་ཆེ་ཡང་དམངས་ཁྲོད་ངག་ཐོག་ཏུ་དར་རྒྱ་
ཤིན་ཏུ་ཆུང་། དཔེར་ན།
《བདུད་འདུལ》ལས། སྒྲ་བཤད།
སྒའི་སྔ་རུ་ཚངས་པ་ལྷ་ཡི་རྫོང་། །
ཕྱི་རུ་སྒྲོལ་མ་སྔོན་མོའི་རྫོང་། །
སྒོ་དཀྱིལ་ཕྱག་ན་རྡོ་རྗེའི་རྫོང་། །
སྒ་དབྱིབས་བྱ་བརྒྱ་ཁྱུང་ཆེན་འདྲ། །
སྒ་ཁོག་གཡུ་འབྲུག་འཁྱིལ་བ་འདྲ། །
ཕྲ་རྒྱན་ནམ་མཁའི་སྐར་མ་འདྲ། །
སྒ་ཤིང་ཙན་དན་དམར་བོ་ཡིན། །ལྟ་བུ་དང༌།
《བདུད་འདུལ》ལས། རྟ་བཤད། །
རྟ་རྐྱང་རྒོད་ཕེར་བ་དེད་ལ་ཤོག །
དེའི་རྔ་རྔོག་ལྷོ་སྤྲིན་འཐིབས་འདྲ་ལ། །
དགྲ་བླ་ཝེར་མ་བཅུ་གསུམ་འཁོར། །
སོག་པ་གཡས་པའི་དཀྱིལ་འཁོར་ན། །
མགྱོགས་པ་རླུང་གི་དགྲ་བླ་ཡོད། །
སོག་པ་གཡོན་པའི་དཀྱིལ་འཁོར་ན། །
མྱུར་བ་མེ་ཡི་དགྲ་བླ་ཡོད། །
528



སྒལ་ཚིགས་ཆོས་ཀྱི་འཁོར་ལོ་ལ། །
རྟ་མགྲིན་དམར་བོའི་སྒྱུ་འཕྲུལ་ཡོད། །
གློ་བ་གངས་རི་དཀར་པོ་ལ། །
དུང་སྐྱོང་དཀར་པོ་རང་བྱོན་ཡོད། །
མཆིན་པ་རྫ་རི་སྨུག་པོ་ལ། །
གེར་མཛོད་གཉན་པོ་རང་བྱོན་ཡོད། །
བྱང་ཁོག་སྟོད་ཀྱི་ལྷ་ཁང་ལ། །
ཕོ་རིགས་མི་གཅིག་ལྷ་ལྔ་ཡོད། །
བྱང་ཁོག་སྨད་ཀྱི་ལྷ་ཁང་ལ། །
མོ་རིགས་མི་གཅིག་ལྷ་ལྔ་ཡོད། །
སྟོད་སྨད་གཞལ་ཡས་མཚམས་ཕྱེད་ན། །
འཇའ་ཚོན་འོད་ཀྱི་སྒྲོན་མེ་ཡོད། །
ལྟ་བུའི་བཤད་པ་གཉིས་ལ་ཆ་མཚོན་ན། དང་པོ་སྒྲ་བཤད་ཀྱིས་སྙན་
ཞིང་འཇེབས་པའི་ཚིགས་བཅད་ཀྱི་ལམ་དུ་སྒའི་དབྱིབས་དང་ཁ་དོག་ཕྲ་
རྒྱུན། སྒོའི་ཕྱི་རུ་སྔ་རུའི་རིན་ཐང་ལ་སོགས་ལེགས་པར་གསལ་བཤད་བྱས་
ཏེ། ཀློག་པ་པོ་རྣམས་ཀྱི་སྤྱན་ལམ་དུ་ཤིང་ཙན་དན་དམར་བོ་ལས་གྲུབ་པའི་
སྒ་ཁྱད་པར་ཅན་ཞིག་ཤར་དུ་བཅུག་ཡོད་པ་རེད། རྟ་བཤད་ཀྱིས་ཀྱང་རྟ་
མཆོག་རྐྱང་རྒོད་གཡེར་བ་དེའི་རྔ་རྔོག་དང༌། སོག་པ་གཡས་གཡོན། སྒལ་
ཚིགས། གློ་བ་མཆིན་པ། བྱང་ཁོག་སྟོད་སྨད་བཅས་པ་ཡོངས་སུ་ཚང་བའི་
ཁྱད་ཆོས་དག་ཆོས་ཚིག་རྣམ་པར་མཛེས་པས་ཆེ་བརྗོད་ཕུལ་དུ་བྱུང་བ་བྱས་
ཏེ། འགྲན་ཟླ་བྲལ་བའི་ལྷ་རྟའི་གཟུགས་བརྙན་ཡིད་དུ་འོང་བ་ཞིག་མཛེས་
རྩལ་རབ་ཏུ་རྫོགས་པའི་ཕྱག་བྲིས་ཀྱི་རི་མོ་མཐོང་བ་བཞིན་མིག་ལ་ལྟ་བས་
529



ཆོག་མི་ཤེས་པའི་དགའ་སྟོན་འགྱེད་པ་ལགས། བཤད་པ་འདི་རིགས་
དམངས་ཁྲོད་ཀྱི་ངག་ཐོག་ལས་ནམ་རྒྱུན་དར་རྒྱ་ཆུང་བ་རེད། གལ་སྲིད་
དམངས་ཁྲོད་དུ་དར་རྒྱ་ཆེ་བའི་དབང་དུ་བཏང་ནའང་ངག་ཐོག་དང་ཡིག་
ཐོག་གི་ཁྱད་པར་ཆེན་པོ་མཆིས། དཔེར་ན།
དམངས་ཁྲོད་ཀྱི《རྟ་བཤད》ལས།
རྟ་འདོ་བ་གཡུ་འབྲུག་སྔོན་མོ་འདྲ། །
སྒ་བེས་སང་ཉི་མ་རང་ཤར་འདྲ། །
ཨོབ་ཆེན་ཟླ་བ་ཚེས་པ་འདྲ། །
གོ་རྙེད་ཉི་འོད་ཤར་བ་འདྲ། །
རྟ་མགོ་ཡིད་བཞིན་ནོར་བུ་འདྲ། །
རྣ་འབྱོག་དགུང་གི་སོ་བ་འདྲ། །
ཐོད་ཕུད་ལོ་ཡག་སྙེ་མ་འདྲ། ། །
རྔོག་མ་དར་གྱི་ཙོར་ལོ་འདྲ། །
རྟ་རྔ་དར་གྱི་མདུད་པ་འདྲ། །
རྨིག་ལྕགས་དགུང་གི་ཚོས་རུ་འདྲ། །
ལྟ་བུར་མཚོན་ན། ཡིག་སྐད་དང་ཁ་སྐད། ཐ་སྙད་དང་དཔེ་འཇོག་
བཅས་ཀྱི་ཐད་དུ་གླིང་སྒྲུང་དང་དམངས་ཁྲོད་ཀྱི་བཤད་པའི་བར་དུ་དབྱེ་
བ་ཆེན་པོ་ཡོད། གླིང་སྒྲུང་གི་བཤད་པ་འདིའི་རིགས་ལ་གལ་ཏེ་ཐོག་མ་
དམངས་ཁྲོད་དུ་རྨང་གཞི་ཅུང་ཙམ་ཞིག་ཡོད་ཀྱང་། ཕྱིས་སུ་སྒྲུང་པ་དང་
དག་སྒྲིག་མཁན་སོགས་བརྒྱུད་དེ་གླིང་སྒྲུང་གི་དགོས་མཁོ་ལྟར་དུ་ཁ་གསབ་
དང་དག་བཅོས་བྱས་ཏེ། འཛོམས་པོ་སྤུས་ལེགས་ཤིག་ཏུ་བཏང་སྟེ་ཡིག་
ཐོག་ནས་དམངས་ཁྲོད་ངག་ཐོག་ཏུ་བརྒྱུད་པའི་གནས་ཚུལ་ཡང་མེད་པ་མ་
530



ཡིན། རྒྱན་ཚིག་གི་ཆ་ནས་བཤད་ནའང་གོང་གི་ཆང་བཤད་དང་ཇ་བཤད་
ཀྱི་སྐོར་དང་མི་མཚུངས་པར། ཆོས་ལུགས་ཀྱི་ཐ་སྙད་ཕུན་སུམ་ཚོགས་པ་
དང་རབ་བཏགས་དང་ཕུལ་བྱུང་གི་རྒྱན་སྣ་ཚོགས་ཀྱིས་རྣམ་པར་བརྒྱན་ཏེ་
རྗོད་ཚིག་གསོན་ཉམས་ལྡན་པ་ཞིག་ཏུ་གྱུར་ཡོད།
གླིང་སྒྲུང《ཧོར་གླིང་གཡུལ་འགྱེད》ལས་ཞྭ་བཤད་ཀྱི་སྐོར་ལ་ཆ་མཚོན་
ནའང་ཞྭ་དང་བོད་གངས་ཅན་ཡུལ་གྱི་རི་རབ་རྣམས་ལ་དཔེར་འཇོག་པའི་
བརྗོད་ཐབས་བཀོལ་ཏེ། ཞྭའི་ཡོན་ཏན་ཁྱད་དུ་འཕགས་པ་དག་རྒྱ་ཆེ་ཞིང་
གཏིང་ཟབ་པའི་སྒོ་ནས་ཆེ་བརྗོད་བྱས་ཡོད། ཞྭ་བཤད་ཀྱི་ལུགས་སྲོལ་འདི་
གླིང་སྒྲུང་དངོས་ལས་མཐོང་ཐུབ་པ་མ་གཏོགས་མདོ་སྨད་ཡུལ་གྱི་དམངས་
ཁྲོད་དང་གླེགས་བམ་གང་ནས་ཀྱང་ཁོ་བོས་མཐོང་མ་མྱོང་བས་བཤད་པ་
འདི་རིགས་གླིང་སྒྲུང་རྩོམ་སྒྲིག་སྐབས་སུ་རང་སྟེང་དུ་གྲུབ་པ་ཡིན་ཞེས་
བཤད་ཆོག་མོད། ཡིན་ནའང་མ་མཐོང་བ་ཐམས་ཅད་མེད་པ་མ་ཡིན་པའི་
དཔེ་བཞིན་དབུས་གཙང་དང་ཁམས་ཕྱོགས་ཀྱི་དམངས་ཁྲོད་ངག་ཐོག་ཏུ་ཞྭ་
བཤད་པའི་སྲོལ་ཡོད་མེད་ཐག་གཅོད་དཀའ་མོ་འདུག གང་ལྟར་ཀྱང་བཤད་
པ་འདི་ནི་གླིང་སྒྲུང་གི་བཤད་པ་སྣ་ཚོགས་ལས་བཤད་པ་ངོ་མཚར་ཅན་
ཞིག་ཡིན་པ་མགྲིན་པ་གཟེངས་སུ་བསྟོད་ནས་བརྗོད་ཆོག །
སྤྱིར་ན་གླིང་རྗེ་གེ་སར་རྒྱལ་པོའི་སྒྲུང་གི་བཤད་པ་རྣམ་གསུམ་གྱི་
སྐོར་ནི་རྒྱ་ཆེ་ཞིང་གཏིང་ཟབ་པའི་དམངས་ཁྲོད་ཀྱི་རྩོམ་རིགས་ཤིག་ཡིན་
ཞིང་། དམངས་ཁྲོད་ཀྱི་ངག་ཐོག་ནས་ཀྱང་དར་རྒྱ་ཤིན་ཏུ་ཆེ་བའི་རྩོམ་
རིགས་ཤིག་ཀྱང་རེད། བཤད་པ་འདི་རིགས་ལ་དཔྱད་གཏམ་ཕྲ་ཞིང་ཞིབ་
པ་ཞིག་བརྗོད་ན་ལས་སླ་མོ་ཞིག་མིན་མོད། ཡིན་ནའང་ཁོ་བོས་ནུས་ཚོད་
ཀྱིས་སྒྲུང་གི་བཤད་པའི་སྐོར་ཏེ། དམངས་ཁྲོད་ངག་ཐོག་ཏུ་དར་རྒྱ་ཆེ་བའི་
531



རིགས་དང༌། ཡིག་ཐོག་ཏུ་དར་རྒྱ་ཆེ་བའི་རིགས། སྒྲུང་རང་སྟེང་དུ་གསར་
རྩོམ་བྱས་པའི་རིགས་གསུམ་དུ་དབྱེ་ནས་རགས་ཙམ་བརྗོད་ཡོད་ནའང་
གཏིང་ཟབ་པ་ཞིག་སྟོན་མ་ནུས་པས་ཁྱེད་རྣམ་པས་དཔྱད་པར་མཛོད། །
གསུམ། གླིང་སྒྲུང་ལས་དཔེ་རྒྱན་དང་གཟུགས་རྒྱན་
སྒྲ་རྒྱན་གྱི་སྐོར།
གླིང་རྗེ་གེ་སར་རྒྱལ་པོའི་སྒྲུང་ནང་དུ་དམངས་ཁྲོད་ཀྱི་ཆེས་སྙན་ཞིང་
འཛེབས་པའི་ཚིག་རྒྱན་གྲངས་ལས་འདས་པ་ཞིག་བཀོད་ཡོད་ལ། 《སྙན་
ངག་མེ་ལོང》གི་ལེའུ་གཉིས་པའི་ཁོངས་སུ་གཏོགས་པའི་དཔེ་རྒྱན་དང་
གཟུགས་རྒྱན། ལེའུ་གསུམ་པའི་སྒྲ་རྒྱན་སོགས་ཀྱི་འབྲི་སྲོལ་ཡང་གླིང་སྒྲུང་
གི་ཐོག་མཐའ་བར་གསུམ་དུ་རིན་ཆེན་གྱི་མུ་ཏིག་འཛིན་མར་ཡོངས་སུ་
འཐོར་བ་ཇི་བཞིན་ཀུན་ཏུ་ཁྱབ་འདུག གལ་སྲིད་གླིང་སྒྲུང་གི་ནང་དུ་སྙན་
ངག་གི་རྒྱན་སྣ་ཚོགས་ཀྱིས་མཛེས་བའི་རྒྱན་ཆ་ཡིད་དུ་འོང་བ་རྣམས་བཀོད་
མེད་པ་ན། གླིང་རྗེ་གེ་སར་རྒྱལ་པོའི་སྒྲུང་འདི་ཡང་དེ་འདྲ་མཆོག་ཏུ་གྱུར་
བ་ཞིག་ཡོང་ཐུབ་མིན་བདག་གིས་ངག་སྒོ་ཡངས་པས་བརྗོད་དཀའ་མོ་འདུག
དེ་བས་སྙན་ངག་གི་རྒྱན་སྣ་ཚོགས་བཀོད་དེ་བརྗོད་པའི་ཐབས་ཤེས་འདི་
ནི་གླིང་སྒྲུང་གི་ནང་དུ་མེད་དུ་མི་རུང་བའི་རྩོམ་སྟངས་ལེགས་པོ་ཞིག་ཡིན་
པ་གོར་མ་ཆག མདོར་ན་སྙན་ངག་མེ་ལོང་གི་བསུང་ཞིམ་དྲི་མས་གླིང་རྗེ་གེ་
སར་རྒྱལ་པོའི་སྒྲུང་གི་སྐྱེད་ཚལ་ཡོངས་སུ་བར་མེད་དུ་འཐུལ་ཡོད།
གཤམ་དུ་གོ་བདེ་བའི་སླད་དུ་དཔེ་རྒྱན་དང་གཟུགས་རྒྱན་སྒྲ་རྒྱན་
གསུམ་སོ་སོར་བཀར་ནས་རགས་ཙམ་བརྗོད་ན།
532



དང་པོ་དཔེ་རྒྱན་ནི། དཔེ་དང་དཔེ་ཅན་གཉིས་པོ་ངོ་བོ་ཐ་དད་པར་
བཀོད་པ་ལ་བརྟེན་ནས་དེ་གཉིས་མཚུངས་པར་རྟོགས་པར་བྱེད་པ་ནི་དཔེ་
རྒྱུན་ཟེར་བ་ཡིན། གླིང་རྗེ་གེ་སར་རྒྱལ་པོའི་སྒྲུང་ནང་དུ་དཔེ་རྒྱུན་མིག་ལ་
མཛེས་པ་རྣར་སྙན་པ་གྲངས་ལས་འདས་པ་ཞིག་བཀོད་ཡོད། དཔེར་ན།
ཨ་སྔོན་གནམ་དང་དོག་མོ་ས། མཐོན་པོའི་རི་དང་སྔོན་མོ་མཚོ། གངས་
ཀྱི་སེང་དང་ནགས་ཀྱི་སྟག མཛེས་པའི་ལྗོངས་དང་མགྱོགས་པའི་རྟ་སོགས་
དཔེར་བླངས་ཏེ་བརྗོད་བྱའི་དོན་རྣམས་ལེགས་པར་བསྟན་ཡོད། ཡིན་
ནའང་འདིར་དེ་ཐམས་ཅད་ཞིབ་ཏུ་བརྗོད་རྒྱུ་མིན་པས་གཙོ་བོ་སྙན་ངག་གི་
རྒྱན་དང་སྒྲུང་དཔེ་ནང་གི་དཔེ་རྒྱུན་གཉིས་བར་གྱི་དབྱེ་བ་ཅུང་ཙམ་བརྗོད་
པར་བྱ། སྤྱིར་སྒྲུང་གི་དཔེ་རྒྱན་དང་མཁས་པའི་དཔེ་རྒྱན་གཉིས་བར་དུ་
སྙན་ངག་གི་མཚན་ཉིད་ལྟར་ཞིབ་བསྡུར་བྱས་ན། ཕན་ཚུན་མི་མཚུངས་
པའི་ཁྱད་ཆོས་གསལ་བོ་ཞིག་མཐོང་རྒྱུ་མེད་མོད། ཡིན་ནའང་དབྱེ་བ་ཅུང་
ཙམ་ཡང་མེད་པ་མ་ཡིན་ཏེ། དཔེར་ན།
《ཧོང་གླིང་གཡུལ་འགྱེད》ལས།
ཞལ་རས་བཅོ་ལྔའི་ཟླ་བར་དཔེ། །
སྤྱན་མིག་སྐར་ཆེན་ཤར་ལ་དཔེ། །
དབང་ཐང་ཨ་སྔོན་དགུང་ལ་དཔེ། །
སྐུ་ལུས་རི་རྒྱལ་ལྷུན་པོར་དཔེ། །ལྟ་བུའི་དཔེ་རྒྱན་དང་།
བོད་མཁས་པས།
ནེའུ་གསིང་གཡུ་ཡི་མཎྜལ་ཕྱིས་འདྲར་སྔོ། །
མེ་ཏོག་ཕྲེང་མཛེས་སྐོར་ཚོགས་བཞིན་དུ་བཀྲ །
533



བུང་བའི་མགྲིན་སྒྲ་རྒྱུད་མངས་ལྟར་སྙན་པའི། །
དཔྱིད་ཀྱི་དུས་འདི་ལྷ་ཡུལ་ལྟ་བུར་མཛེས། །
ཞེས་པ་ལྟ་བུའི་དཔེ་རྒྱན་གཉིས་ལ་རགས་ཙམ་དབྱེ་ཞིབ་བྱས་
ན། གླིང་སྒྲུང་གི་དཔེ་རྒྱན་གྱི་དཔེར་བརྗོད་ལ་ཞལ་རས་དང་ཟླ་བ། སྤྱན་
མིག་དང་སྐར་ཆེན། དབང་ཐང་དང་ཨ་སྔོན། སྐུ་ལུས་དང་རི་རྒྱལ་བཅས་
རྐང་བ་བཞིར་དཔེ་དང་དཔེ་ཅན་ཚང་ཡོད་ཅིང་། མཚུངས་གསལ་གྱི་སྒྲ་
ཡང་རྐང་བ་བཞིའི་མཇུག་མཐར་བཀོད་ཡོད། བོད་མཁས་ཀྱིས་བརྩམས་
པའི་དཔེ་རྒྱན་ལའང་ནེའུ་གསིང་དང་མཎྜལ། མེ་ཏོག་དང་སྐར་ཚོགས།
བུང་བ་དང་རྒྱུད་མངས། དཔྱིད་དུས་དང་ལྷ་ཡུལ་བཅས་རྐང་བ་བཞིར་
དཔེ་དང་དཔེ་ཅན་ཚང་ཡོད་ཅིང་། རྐང་བ་རེ་རེར་མཚུངས་གསལ་གྱི་སྒྲ་
ཡང་ཚང་ཡོད། གོང་གསལ་གྱི་དཔེར་བརྗོད་གཉིས་ལ་དཔེ་རྒྱན་གྱི་མཚན་
ཉིད་ནང་ལྟར་ཞིབ་བསྡུར་བྱས་ན་མཚན་ཉིད་དང་འགལ་བའི་ཆ་བཙལ་མི་
རྙེད་མོད། ཡིན་ནའང་མི་མཐུན་པའི་ཆ་ཉག་ཙམ་ཡང་མེད་པ་མ་ཡིན་ཏེ།
དཔེར་ན། ཚེག་བར་གྱི་གཅོད་མཚམས་དང་ཡིག་འབྲུའི་མང་ཉུང་། རྗོད་
ཚིག་གི་ཁ་དམ་ལྷོད། མངོན་བརྗོད་ཀྱི་རྒྱན་ཆས་སྤྲས་ཡོད་མེད་བཅས་ཀྱི་
ཐད་ལ་ཁྱད་པར་ཅུང་ཙམ་ཡོད་ཀྱང་སྙན་ངག་ཇི་སྙད་པ་ཡོད་ཚད་ཚད་
གཞི་གཅིག་ཡིན་དགོས་པའི་ངེས་པ་མེད། དཔེར་ན།
《གླང་རུ》ལས།
དགུང་སྔོན་གཡུ་འབྲུག་སྔོན་མོ་དེ། །
བཙན་ཡ་ཐོག་དང་འཁྱུག་ཡ་གློག།
རྒྱ་བྲག་ཁ་ལོ་མ་བསྒྱུར་ན། །
སྐད་སྒྲ་ཆེ་བས་ཅི་ལ་ཕན། །
534



གླིང་དཀར་དཔའ་རྟུལ་རྒྱལ་བློན་རྣམས། །
འགྲོགས་ཡ་ཡི་དམ་དཔུང་ཡ་ལྷ། །
དམ་སྲི་ཐལ་བར་མ་བརླག་ན། །
འཁོར་གསུམ་བསྐོར་བས་ཅི་ལ་ཕན། །
ལྟ་བུ་ཞིག་ལ་ཆ་མཚོན་ན། མཁས་པས་བརྩམས་པའི་སྙན་ངག་གི་
དཔེ་རྒྱུན་དང་ཁྱད་པར་ཡོད་ཀྱང་ཞིབ་ཏུ་བརྟག་ན་མཚུངས་པ་གསལ་བྱེད་
ཀྱི་སྒྲ་མངོན་གསལ་དུ་མཐོང་རྒྱུ་མེད་པ་མ་གཏོགས་དཔེར་བརྗོད་འདིའི་
སྔོན་མའི་རྐང་བ་བཞིས་དཔེ་བསྟན་ཡོད་པ་དང་། ཕྱི་མའི་རྐང་བ་བཞིས་
དཔེ་ཅན་ནམ་དོན་བསྟན་ཡོད་པ་རེད། སྙན་ངག་གི་དཔེ་རྒྱན་གྱི་མཚན་
ཉིད་ལྟར་བརྟག་ན་དཔེ་རྒྱན་གྱི་གྲས་སུ་མི་འགྲོ་ཞེས་སུས་ཀྱང་སྒྲུབ་དཀའ་
མོ་འདུག དེས་ན་དཔེ་རྒྱུན་ཡོད་ཚད་ཀྱི་ཚད་གཞི་སྙན་ངག་མེ་ལོང་མ་ཡིན་
དགོས་པའི་ངེས་པའང་མེད་སྙམ། གང་ལྟར་ཡིན་ཡང་གོང་གི་དཔེར་བརྗོད་
ཀྱི་སྟེང་དུ་ང་ཚོས་རྟོགས་ཐུབ་པ་ནི། གླིང་རྗེ་གེ་སར་རྒྱལ་པོའི་སྒྲུང་འདི་ལོ་
རྒྱུས་ཀྱི་ཆུ་རྒྱུན་རིང་བོའི་ནང་དུ་མཁས་པ་དྲག་ཞན་མང་པོས་སྙན་ངག་མེ་
ལོང་གི་མཚན་ཉིད་ལྟར་གསར་རྩོམ་དང་ཁ་གསབ་གང་ལེགས་མཛད་དེ་
ཇེ་རྒྱས་ཇེ་ཟབ་ཏུ་བཏང་བ་རྟོགས་ཐུབ་པ་རེད། ལར་དཔེ་རྒྱན་གྱི་རིགས་
ལ་འདྲ་མིན་སྣ་ཚོགས་ཀྱི་དཔེར་བརྗོད་བཀོད་དེ་བརྗོད་ཆོག་མོད། འོན་ཏེ་
ཚིག་ཚོགས་མང་བར་དོགས་ནས་ཅུང་ཙམ་ཞིག་བརྗོད་པ་འདིས་ནད་བརྒྱ་
སྨན་གཅིག་ཟེར་བའི་དཔེ་ལྟར་གཞན་ཐམས་ཅད་ཞོར་དུ་གོ་བར་གྱིས། །
གཉིས་པ་གཟུགས་རྒྱན་ནི། དཔེ་དང་དཔེ་ཅན་གཉིས་ངོ་བོ་ཐ་
དད་དུ་མ་བྱས་པར་བརྗོད་པར་འདོད་པའི་དོན་དེ་ཉིད་དཔེའི་གཟུགས་སུ་
བཀོད་པ་དེ་ནི་གཟུགས་ཅན་གྱི་རྒྱན་ཞེས་པ་ཡིན། གླིང་རྗེ་གེ་སར་རྒྱལ་
535



པོའི་སྒྲུང་ནང་དུ་སྙན་ངག་གི་གཟུགས་རྒྱན་གྱི་བརྗོད་ཐབས་ནི་མགོ་རྔ་བར་
གསུམ་དུ་བཀོད་ཡོད་པ་དང༌། ལྷག་པར་དུ་གླུ་ཚིག་གི་ནང་དུ་མང་པོ་
མཐོང་ཐུབ། སྒྲུང་ནང་གི་གཟུགས་རྒྱན་གྱི་སྐོར་དེ་མཁས་པས་བརྩམས་པའི་
གཟུགས་རྒྱན་དང་བསྡུར་ན་མེ་ལོང་མའི་གཟུགས་རྒྱན་གྱི་མཚན་ཉིད་དང་
འགལ་བ་མེད་ཀྱང་རྐང་བའི་མང་ཉུང་དང་། ཚེག་པར་གཅོད་མཚམས་
བཅས་ཀྱི་ཐད་དུ་ལྟོས་ན་རང་དབང་ཡོད་མེད་དང་། མང་ཚོགས་ཀྱིས་གོ་
བདེ་མིན། ཁ་དམ་ལྷོད་བཅས་ཀྱི་ཕྱོགས་སུ་ཁྱད་པར་སྤུ་ཙམ་ཡང་མེད་པ་
མ་ཡིན་ཏེ། དཔེར་ན།
《ཧོར་གླིང་གཡུལ་འགྱེད》ལས།
ཕ་བླ་མ་དགུང་གི་ཉི་མ་དེ། །
སོས་དལ་ཉིན་དགོས་མཁོ་མི་ཆེ་སྟེ། །
ཤི་དམྱལ་བའི་ཟངས་ཁ་འགྲིམ་ཉིན་མཁོ། །
ཆོས་ཟབ་མོ་དམ་ཆོས་བདུད་རྩི་དེ། །
སོས་དལ་ཉིན་དགོས་མཁོ་མི་ཆེ་སྟེ། །
ཚེ་ཕྱི་མ་བར་དོའི་ལམ་ལ་མཁོ། །ལྟ་བུ་དང་།
《དབྱངས་ཅན་དགའ་བློས》
ཚེམས་ཕྲེང་ཀུན་ད་གསར་བའི་ཕྲེང་བ་དང༌། །
དཀྱུས་རིང་སྤུན་ཟུང་གཡོ་བའི་ཨུཏྤལ་བཞད། །
མཚར་སྡུག་རྫི་མ་སྟུག་པོའི་གེ་སར་ཅན། ། །
ཁྱེད་ཞལ་མྱུར་དུ་འཇལ་བའི་སྐལ་བཟང་སྩོལ། །
ཞེས་པ་ལྟ་བུའི་གཟུགས་རྒྱན་གྱི་དཔེར་བརྗོད་གཉིས་ལས་གླིང་སྒྲུང་གི་
དཔེར་བརྗོད་ལ་ཆ་མཚོན་ན། བསྡོམས་པས་རྐང་བ་དྲུག་ལས་རྐང་བ་དང་
536



པོ་སྟེ་བླ་མ་དགུང་གི་ཉི་མའི་གཟུགས་སུ་བཀོད་ཡོད་པ་དང་། རྐང་བ་བཞི་
བ་སྟེ་ཆོས་ཟབ་མོ་བདུད་རྩིའི་གཟུགས་སུ་བཀོད་ཡོད་པ་རེད། ལྷག་མའི་
རྐང་བ་བཞི་སྟེ་སྙན་ངག་གི་རང་བཞིན་བརྗོད་པའི་རྒྱན་ལ་གཏོགས་སོ། །
དབྱངས་ཅན་དགའ་བློས་བརྩམས་པའི་གཟུགས་རྒྱན་གྱི་དཔེར་བརྗོད་
ལ་ཆ་མཚོན་ན། ཚེམས་ཕྲེང་ཀུན་ད་གསར་བའི་ཕྲེང་བའི་གཟུགས་སུ་
བཀོད་ཡོད་པ་དང༌། དཀྱུས་རིང་ཨུཏྤལ་གྱི་གཟུགས་སུ་བཀོད་ཡོད་པ། རྫི་
མ་གེ་སར་གྱི་གཟུགས་སུ་བཀོད་ཡོད། བསྡོམས་པས་རྐང་བ་བཞི་ལས་རྐང་
བ་གསུམ་གཟུགས་སུ་བཀོད་ཡོད་པ་རེད། གོང་གསལ་གྱི་དཔེར་བརྗོད་མི་
འདྲ་བ་གཉིས་འདི་གཟུགས་རྒྱན་ནང་གསེས་རྒྱུན་གྱི་ཁྱད་པར་ཡོད་པ་མ་
གཏོགས་གཟུགས་རྒྱན་སྤྱིའི་མཚན་ཉིད་ལ་མཐུན་ནོ། ཡིན་ནའང་གླིང་སྒྲུང་
གི་གཟུགས་རྒྱན་དང་སྙན་ངག་དངོས་ཀྱི་རྒྱན་གཉིས་ལ་མི་མཐུན་པའི་ཁྱད་
ཆོས་མེད་པ་མ་ཡིན་ཏེ། དཔེར་ན། གླིང་སྒྲུང་གི་རྒྱུན་དེ་ཁ་ལྷོད་ཅིང་གོ་
བདེ་བ། རྐང་བའི་མང་ཉུང་ལའང་ཚད་གཞི་ངེས་ཅན་ཞིག་མེད་པ་དང་།
བརྡ་རྙིང་དང་མངོན་བརྗོད་ཀྱིས་ཀྱང་བཅིངས་པ་ཤིན་ཏུ་ཉུང་། སྙན་ངག་
དངོས་གྱི་རྒྱན་ནི་ཁ་ཅུང་དམ་ཞིང་མངོན་བརྗོད་ཅུང་མང་པོ་བཀོད་ཡོད།
རྐང་བའི་མང་ཉུང་གི་ཚད་གཞི་ཡང་ཕལ་ཆེར་རྐང་བ་བཞི་རེ་ཡིན།
གཞན་ཡང《ཧོར་གླིང་གཡུལ་འགྱེད》ལས།
ཕ་ཁུ་བོ་དུག་ཤིང་སྟག་མ་ལ། །
བུ་ཙན་དང་མེ་ཏོག་འཁྲུངས་ལམ་མེད། །
སྡར་མ་ཝ་ཡི་བུ་རྒྱུད་ལ། །
དམར་ཡག་འཛུམ་དྲུག་ཡོང་ལམ་མེད། །
ལྟ་བུའི་དཔེར་བརྗོད་ལ་ཆ་མཚོན་ན། བསྡོམས་པས་རྐང་བ་བཞི་
537



ཡོད་ཅིང་རྐང་བ་སྔོན་མ་གཉིས་ལ་ཡིག་འབྲུ་བརྒྱད་རེ་དང༌། རྐང་བ་ཕྱི་
མ་གཉིས་ཀ་ཡིག་འབྲུ་བདུན་རེ་ཡོད་པ་དང༌། རྐང་བ་དང་པོའི་ཕ་ཁུ་བོ་
དུག་ཤིང་སྟག་མའི་གཟུགས་སུ་བཀོད་ཡོད་ཅིང༌། རྐང་བ་གཉིས་པའི་བུ་
ཙན་དན་གྱི་གཟུགས་སུ་བཀོད་དེ་བརྗོད་ཡོད། ཕྱི་མའི་རྐང་བ་གཉིས་དེ་
རང་བཞིན་བརྗོད་པའི་རྒྱུན་གྱི་ཁོངས་སུ་གཏོགས་པ་རེད། དཔེ་བརྗོད་འདི་
ལྟ་བུར་མཚོན་ན། ཚིག་གི་གཅོད་མཚམས་དང་། ཡིག་འབྲུའི་མང་ཉུང་
བཅས་ཀྱི་ཐད་དུ་སྙན་ངག་དངོས་ཀྱི་ཚད་གཞི་དང་བསྡུར་ན་ཁྱད་པར་ཆེ་
ཡང་མ་གཞི་རྒྱུན་གྱི་མཚན་ཉིད་དང་འགལ་མེད་པས་རྐང་བ་སྔོན་མ་གཉིས་
གཟུགས་རྒྱན་གྱི་གྲས་སུ་བཞག་ཆོག་ཅིང༌། ཡང་ན་མི་སྲིད་པའི་གཟུགས་
རྒྱན་ཞེས་ཀྱང་བརྗོད་ཆོག འདི་ལྟ་བུའི་བརྗོད་སྟངས་ནི་གླིང་སྒྲུང་གི་ནང་དུ་
དར་རྒྱ་ཆེ་བ་མ་ཟད། སྔོན་ཆད་ཀྱི་མཁས་པའི་ལྗགས་རྩོམ་མང་པོའི་ཁྲོད་
དུའང་དར་རྒྱ་ཤིན་ཏུ་ཆེའོ། ། །
གང་ལྟར་ཀྱང་སྔོན་བྱོན་གྱི་མཁས་པ་དང་དམངས་ཁྲོད་ཀྱི་སྒྲུང་པ་སོ་
སོས་མང་ཚོགས་ཀྱི་གོ་བདེ་བའི་ངང་ནས་སྙན་ངག་གི་ཚིག་རྒྱན་མང་པོས་
ལྟ་ན་སྡུག་པའི་མཛེས་རིས་བཀོད་དེ་སྒྲུང་དཔེ་འདིའི་རྩོམ་རིག་རྗོད་ཚིག་གི་
སྒྱུ་རྩལ་གྱི་རིན་ཐང་སྔར་ལས་ཇེ་ཆེར་བཏང་བ་རེད། །
སྤྱིར་གླིང་རྗེ་གེ་སར་རྒྱལ་པོའི་སྒྲུང་ལས་ད་དུང་དོན་རྒྱན་སོ་ལྔའི་བྱེ་
བྲག་སྟེ། རབ་བཏགས་ཀྱི་རྒྱན་དང་། ཕུལ་བྱུང་གི་རྒྱུན། ཉམས་ལྡན་གྱི་རྒྱན་
ལྟ་བུ་མང་པོ་ཡོད་མོད། དཔེ་རྒྱན་དང་གཟུགས་རྒྱན་གཉིས་དང་བསྡུར་ན་
བཀོད་པའི་ཁྱབ་ཅུང་ཆུང་བས་འདིར་ཞིབ་ཏུ་བརྗོད་རྒྱུ་མིན།
གསུམ་པ་སྒྲ་རྒྱུན་ཞེས་པའི་གོ་དོན་ནི་རྗོད་བྱེད་ཀྱི་ཚིག་གང་དུ་ཡི་
གེའི་གཟུགས་དང་སྒྲ་གདངས་སྔོན་རྗེས་ཡོད་མེད་སོགས་མཚུངས་པར་སྦྱར་
538



བ་ལས་ཚིག་སྦྱོར་མཛེས་ཤིང་བརྗོད་བྱའི་དོན་ཡང་འགལ་བ་དང་འབྲེལ་མ་
ཆགས་པ་སོགས་མིན་པའི་སྒོ་ནས་ལེགས་པར་སྟོན་ནུས་པ་ཞིག་ལ་ཟེར་བ་
ལགས།
གླིང་རྗེ་གེ་སར་རྒྱལ་པོའི་སྒྲུང་ལས་ཚིག་སྦྱོར་མཛེས་ཤིང་གསོན་
ཉམས་ལྡན་པའི་སྒྲ་རྒྱན་གྱི་སྙན་རྩོམ་མི་ཉུང་བ་ཞིག་བཀོད་ཡོད། དེ་དག་
ལས་སྙན་ངག་མེ་ལོང་གི་ལེའུ་གསུམ་པའི་འབྲི་སྲོལ་ལྟར་དུ་མཁས་པས་
བརྩམས་པའི་སྒྲ་རྒྱན་གྱི་ཚིག་རྐང་མཆིས་ལ། གླིང་སྒྲུང་རང་ཉིད་ལས་གྲུབ་
པའི་སྒྲ་རྒྱན་གྱི་ཚིག་རྐང་ཡང་ཡོད། ད་དུང་དམངས་ཁྲོད་ཀྱི་ངག་ཐོག་ཏུ་
རྒྱུན་པར་ཐོས་ཐུབ་པའི་སྒྲ་རྒྱན་སྐོར་ཞིག་ཀྱང་བཀོད་ཡོད་པ་རེད།
དཔེར་ན། སྙན་ངག་གི་སྒྲ་རྒྱན་ལྟར་བྲིས་པའི་སྙན་རྩོམ་སྟེ།
《ཧོར་གླིང་གཡུལ་འགྱེད》ལས། །
དལ་དལ་མཆོད་ཅིང་བརྟེན་པའི་ལྷ། །
བྲེལ་བྲེལ་དུས་ན་མ་གཡེལ་བྱོན། །
ཆུང་ཆུང་དུས་ནས་སྦྱངས་པའི་མདའ། །
ངེས་ངེས་དུས་ན་མ་གཟུར་དགོས། ། ཞེས་པ་ལྟ་བུ་དང་།
ཡང《ཧོར་གླིང་གཡུལ་འགྱེད》ལས།
ཤིང་སྡོང་བོ་གཞོན་དུས་བྲེགས་ན་དགའ། །
མེ་འབར་ཆུང་དུས་བསད་ན་དགའ། །
སྟག་པགས་མགོ་ནས་མཉེས་ན་དགའ། །
སྡང་དགྲ་བོ་མགོ་ནས་བཅོམ་ན་དགའ། །ལྟ་བུ་དང་།
གཞན་ཡང་ཞིབ་བསྡུར་གྱི་དགོས་མཁོ་ལྟར་དུ་ད་ལྟའི་མཁས་པའི་
བརྩམས་པའི་དཔེར་བརྗོད་གཉིས་བཀོད་ན།
539



《ཚིག་རྒྱན་རིག་འབྱེད》ལས་
སྙན་སྙན་དེཎྜའི་གཞུང་གི་ཚིག་དོན་ཀུན། །
ཟབ་ཟབ་མཁས་པའི་གསུང་ལས་འོངས་པ་བཞིན། །
གསལ་གསལ་བློ་དང་ལྡན་པའི་སློབ་གྲོགས་ལ། །
ལྷོད་ལྷོད་མགྲིན་པའི་ལམ་ནས་འཆད་ལ་སྤྲོ། །ལྟ་བུ་དང་།
《ཚངས་སྲས་བཞད་སྒྲ》ལས།
ཁྱོད་སྐུའི་མཚར་སྡུག་འགྲོ་བའི་མིག་ངོར་འབབ། །
ཟབ་རྒྱས་ཆོས་ཀྱི་སྙན་འགྱུར་རྣ་བར་འབབ། །
ཐུགས་རྗེའི་གཟིགས་པ་མཁའ་མཉམ་འགྲོ་བ་འབབ། །
ཕྲིན་ལས་ཆུ་བོ་བསྐལ་བའི་ལམ་གསུམ་འབབ། །
ཅེས་པ་ལྟ་བུའི་དཔེར་བརྗོད་རྣམས་ཕན་ཚུན་ལ་བསྡུར་ཏེ་བརྟག་ན།
གླིང་སྒྲུང་གི་དཔེར་བརྗོད་དང་པོ་དང་མཁས་པས་བརྩམས་པའི་དཔེར་
བརྗོད་དང་པོ་གཉིས་ཀའི་རྐང་པ་བཞི་བོའི་ཐོག་མ་སྟེ། དལ་དལ་བྲེལ་
བྲེལ་ཆུང་ཆུང་ངེས་ངེས་དང་། སྙན་སྙན་ཟབ་ཟབ་གསལ་གསལ་ལྷོད་ལྷོད་
ཚང་མ་ཟུང་ལྡན་ཡིན་པ་དང་། གླིང་སྒྲུང་གི་དཔེར་བརྗོད་ཀྱི་རྐང་བ་བཞི་
གའི་མཐའ་མར་དགའ་ཞེས་པའི་ཟུང་ལྡན་གྱི་བར་ཆོད་པ་དང༌། མཁས་
རྩོམ་གྱི་རྐང་བ་བཞི་གའི་མཐའ་མར་འབབ་ཅེས་པའི་ཟུང་ལྡན་གྱི་བར་ཆོད་
ཡོད་པ་རེད། གོང་གསལ་གྱི་དཔེར་བརྗོད་འདི་དག་གི་བར་དུ་ཚིག་གི་
གཅོད་མཚམས་དང༌། ཡིག་འབྲུའི་མང་ཉུང༌། ཡིག་སྐད་དང་ཁ་སྐད་ཀྱི་
ཁྱད་པར་མ་གཏོགས་སྙན་ངག་གི་སྒྲ་རྒྱན་དངོས་དང་ཁྱད་པར་མེད་ཅེས་ཁ་
ཚོན་བཅད་ནས་བཤད་ཆོག ད་དུང་སྒྲ་རྒྱན་སྐོར་ཞིག་གླིང་རྗེ་གེ་སར་རྒྱལ་
པོའི་སྒྲུང་ཁོ་ན་ལས་གཞན་རྩོམ་གང་དུ་ཡང་ཤིན་ཏུ་མཐོང་དཀོན་པོ་འདུག
51)



དཔེར་ན།
《ཧོར་གླིང་གཡུལ་འགྱེད》ལས།
དབུ་དར་འཕྲུ་དགུང་དུ་ལིངས་སེ་ལིང་། །
ཆོས་སྲུང་སྤྲིན་ལྟར་འཐིབས་སེ་འཐིབ། །
རྒོད་འཕྲུའི་རྩེ་མོ་ལྡེམས་སེ་ལྡེམ། །
མ་མཁའ་འགྲོའི་གར་སྟབས་ཁྲིགས་སེ་ཁྲིག །
དབུ་རྨོག་དཀར་འོད་ཟེར་ལམས་སེ་ལམ། །
དཔའ་དགྲ་ལྷའི་ཁ་སོ་ཐམས་སེ་ཐམ། །
ཁྱབ་ཐོག་ཐུབ་བྱང་རྒྱུན་སྤུངས་སེ་སྤུང༌། །
ཝེར་མའི་དམག་དཔུང་ཁྲིགས་སེ་ཁྲིག །
ཅེས་པ་ལྟ་བུའི་སྒྲ་རྒྱུན་ལ་ཆ་མཚོན་ན། དམངས་ཁྲོད་ངག་ཐོག་ཏུ་
བརྗོད་པའི་སྲོལ་ཀྱང་དར་ཁྱབ་ཏུ་སོང་མེད་པ་མ་ཟད། གནའ་རབས་ཀྱི་
རྩོམ་དང་དེང་རབས་ཀྱི་རྩོམ་གང་དུ་ཡང་མཐོང་དཀོན་པར་བརྟེན། སྒྲ་
རྒྱན་འདི་རིགས་ནི་གླིང་སྒྲུང་རང་སྟེང་དུ་གྲུབ་པའི་རྒྱན་ངོ་མཚར་ཅན་ཞིག་
ཡིན་པ་སུས་ཀྱང་བསྙོན་དུ་མེད་ཅིང༌། གླིང་སྒྲུང་གི་རྗོད་ཚིག་ལས་མེད་དུ་
མི་རུང་བའི་ཚིག་རྒྱན་སྐོར་ཞིག་ཀྱང་ཡིན། འོ་ན་སྒྲ་རྒྱན་འདི་རིགས་ལ་ཐུན་
མོང་མ་ཡིན་པའི་ཁྱད་ཆོས་ཅི་ཡོད་ཅེ་ན། གཙོ་བོ་རྗོད་ཚིག་གི་ཐ་སྙད་མང་
ཆེ་ཤས་ནི་སྒྲུང་དཔེ་ཁོ་ནས་ཆེད་བཀོལ་གྱི་ཐ་སྙད་ཡིན་ཞིང་། ཚིག་སྦྱོར་
བདེ་བ། ཉན་ན་རྣར་འཇེབས་པ། རྐང་བ་རེ་རེའི་མཐའ་མའི་ཟུང་ལྡན་
གྱི་ཚིག་ལས་བྱ་སྤྱོད་ཀྱི་ཉམས་བསྟན་ཡོད་ཅིང༌། རྗོད་བྱེད་ཀྱི་ཚིག་ལ་སྔར་
ལས་ཤུགས་སྣོན་པའི་ནུས་པ་ཐོན་ཡོད་པ་རེད། ད་དུང་གླིང་རྗེ་གེ་སར་
རྒྱལ་པོའི་སྒྲུང་ལས་དམངས་ཁྲོད་ཀྱི་ངག་ཐོག་གི་བརྗོད་སྲོལ་དང་མཐུན་
541



པའི་སྒྲ་རྒྱན་སྐོར་ཞིག་བཀོད་ཡོད་པ་དེ་ནི། དཔེར་ན།
《ཧོར་གླིང་གཡུལ་འགྱེད》ལས།
ཤར་ནས་ཁྲི་གདུགས་ཐ་ལ་ལ། །
ལྷོ་ནས་ལྷོ་སྤྲིན་ཐ་ལ་ལ། །
ནུབ་ནས་གྲུབ་སོ་ཐ་ལ་ལ། །
ཕ་བླ་མའི་གསུང་ཆོས་ཐ་ལ་ལ། །
དཔོན་བཟང་པོའི་ཞལ་ཏ་ཐ་ལ་ལ། །
རི་མཐོན་པོའི་ཁ་ཆར་ཐུ་ལུ་ལུ། །
དམའ་རྒྱ་མཚོའི་རླངས་པ་ཐུ་ལུ་ལུ། །
མི་ངན་པའི་ཚིག་ངན་ཐུ་ལུ་ལུ། །ལྟ་བུ་དང་།
ཡང《ཧོར་གླིང་གཡུལ་འགྱེད》ལས།
ཕོ་ཁ་དགུ་བསྐོར་ན་བྱང་མ་ཡིན། །
བྱང་མའི་བྱང་གཏམ་ཤ་ར་ར། །
མོ་ཁ་དགུ་བསྐོར་ན་ཁྲམ་མ་ཡིན། །
ཁྲམ་མའི་ཁྲམ་གཏམ་ཤུ་རུ་རུ། །
ཁྱི་ཁ་དགུ་བསྐོར་ན་རྐུན་མ་ཡིན། །
རྐུན་མས་སྣ་སུད་ཁྱི་ལི་ལི། །ལྟ་བུ་དང་།
《བདུད་འདུལ》ལས།
ཤར་ན་ཉི་ཟླ་ད་ལ་ལ། །
ལྷོ་ན་ཆར་སྤྲིན་ད་ལ་ལ། །
ནུབ་ན་གྲིབ་སོ་ད་ལ་ལ། །
བྱང་ན་སྐྱི་བསེར་ད་ལ་ལ། །ཞེས་པ་ལྟ་བུའོ། །
542



ཁྱད་མཚར་གྱི་སྒྲ་རྒྱུན་འདི་དང་དམངས་ཁྲོད་ཀྱི་འཚོ་བའི་ནང་དུ་
རྒྱུན་བཀོལ་གྱི་སྐད་ཆ་དང་ཞིབ་བསྡུར་བྱས་ཏེ་བརྟག་ན། སྒྲུང་དཔེ་ནང་
གི་ད་ལ་ལ་དང་ཐུ་ལུ་ལུ། ཤུ་རུ་རུ། ཤ་ར་ར་ཚང་མ་དམངས་ཁྲོད་ཀྱི་ངག་
ཐོག་ལས་རྒྱུན་པར་ཐོས་ཐུབ་པ་རེད། དཔེར་ན། འདབ་ཆགས་བྱས་སྔོ་ཞིང་
དྭངས་པའི་མཚོ་མོ་དག་མཐོང་པའི་མོད་ལ་གཤོག་ཟུང་བརྡབས་ནས་ད་ལ་
ལ་འབབ་འདོད་ཀྱི་ཚུལ་སྟོན་པ་ལྟ་བུ་དང༌། དྲི་ངན་སོགས་བསྣམས་པའི་
ཚེ་དྲི་མ་ཐུ་ལུ་ལུ་བྲོ་ཞེས་པ་ལྟ་བུ་དང༌། རླུང་སྒྲ་འུ་རུ་རུ་གྲགས་ཞེས་པ་ལྟ་
བུ། སྐད་ཆ་ཤུ་རུ་རུ་བཤད་ཅེས་པ་ལྟ་བུ་དག་དམངས་ཁྲོད་ཀྱི་ངག་ཐོག་ནས་
རྒྱུན་པར་བཀོལ་བཞིན་མཆིས། གླིང་སྒྲུང་གི་སྒྲ་རྒྱན་འདིའི་རིགས་ད་དུང་
སྔོན་བྱོན་མཁས་པའི་གླེགས་བམ་ལ་ལའི་སྟེང་དུ་ཡང་མཐོང་ཐུབ་མོད། ཡིན་
ནའང་དམངས་ཁྲོད་ཀྱི་ཁ་སྐད་དང་ཐག་ཉེ་བ་རེད། དཔེར་ན།
《ཞབས་དཀར་བ་ཚོགས་དྲུག་རང་གྲོལ་གྱི་གསུང་མགུར》ལས།
ཉམས་དགའ་མཚོ་སྙིང་རི་བོ་ན། །
སྤོས་དང་དྲི་བཟང་ཆི་ལི་ལི། །
ལྗོན་ཤིང་ལོ་འདབ་ཁྲི་ལི་ལི། །
མེ་ཏོག་སྣ་ཚོགས་ཁྲ་ལམ་ལམ། །
བུང་བ་གླུ་ལེན་དི་རི་རི། །
ཁོར་ཡུག་རྒྱ་མཚོ་མེ་རེ་རེ། །
ཉ་མོ་ཟས་འཚོལ་ཤ་ར་ར། །
རྦ་རླབས་སྣ་ཚོགས་ཉི་ལི་ལི། །
ཆུ་བྱ་སྐད་སྙན་ཀྱུ་རུ་རུ། །
སྟེང་ན་ནམ་མཁའ་ས་ལ་ལ། །
543



ལྟ་བུར་མཚོན་ན། ཡིག་ཐོག་ཏུ་བཀོད་པའི་མཁས་པའི་གསུང་མགུར་
ཡིན་ནའང་། དམངས་ཁྲོད་ཀྱི་ཁ་སྐད་དང་གཏན་ནས་བྲལ་མེད། གལ་སྲིད་
སྒྲ་རྒྱན་འདི་རིགས་མང་ཚོགས་ཀྱི་ཁ་སྐད་དང་བྲལ་ཏེ་ཡིག་ཐོག་ཁོ་ནའི་ལམ་
དུ་བརྗོད་ན་དེ་འདྲའི་ནུས་ཤུགས་ལྡན་པ་ཞིག་ཡོང་མི་ཐུབ། ལར་གླིང་སྒྲུང་
གི་སྒྲ་རྒྱན་ཕལ་ཆེར་གྱི་འབྱུང་ཁུངས་དམངས་ཁྲོད་ངག་ཐོག་གི་སྒྲ་རྒྱན་ཡིན་
མོད། འོན་ཏེ་གླིང་སྒྲུང་གི་གླུ་རྟ་ཐ་ལ་ལ་ལྟ་བུ་དང་། ཨ་ལ་ལ་ལྟ་བུ། བྱའི་གླུ་
རྟ་ཁྱུང་ཁྱུང་། ཤང་ཤང་ལྟ་བུར་མཚོན་ན།དམངས་ཁྲོད་ཀྱི་ངག་ཐོག་དང་
མཁས་པའི་ལྗགས་རྩོམ་གང་དུ་ཡང་མཐོང་བའི་སྐལ་བ་ཤིན་ཏུ་ཕྲ། སྒྲ་རྒྱན་
འདི་རིགས་ནི་སྒྲུང་པ་དང་སྒྲུང་དཔེ་དག་སྒྲིག་མཁན་གྱིས་གསར་དུ་བསྐྲུན་
པའི་གླིང་སྒྲུང་གི་ཆེད་བཀོལ་སྒྲ་རྒྱན་ཡིན་ཞེས་གླེང་ན་མི་ཆོག་པ་མེད་སྙམ།
གཞན་ཡང་གླིང་སྒྲུང་ནང་གི་མི་སྣ་དང་ཡུལ་ལྗོངས་སོགས་བྲིས་པའི་
ཚིག་གི་ཁྱད་ཆོས་ཀྱང་གཞན་གྱི་རྩོམ་ཡིག་གང་ལའང་མི་མཚུངས་པར། རྩོམ་
ཉམས་ཧ་ཅང་ལྡན་ཞིང་ཡིད་དབང་རབ་ཏུ་འཕྲོག་པ། སྐྱེ་བོ་སུས་བཀླགས་
ཀྱང་ཡིད་ལ་མི་གསོན་པོ་དང་ཡུལ་ལྗོངས་ལྟ་ན་སྡུག་པ་ཞིག་དངོས་སུ་
མཐོང་བའི་སྣང་ཚུལ་ཞིག་བཅོས་མིན་དུ་སྟེར་བ་ལགས། དཔེར་ན།
《ཧོར་གླིང་གཡུལ་འགྱེད》ལས།
འབྲུག་ལྷང་ལྷང་ནོར་བུའི་གདན་སྟེང་། །
སྐད་ལྷང་ལྷང་ཁུ་བྱུག་གྲགས་ས། །
ཞེ་ལྷང་ལྷང་ཅོ་ག་འགྱུར་ས། ། །
དཔལ་བདེ་མཆོག་ནོར་བུའི་ཕོ་བྲང་། །
དབྱིབས་གྲུ་བཞི་ས་ཡི་གདན་ཐོག །
ཅེས་གླིང་དཀར་སྟོད་ཀྱི་ཡུལ་ལྗོངས་ཀྱི་རྣམ་པ་བྲིས་འདུག་པ་མཐོང་
544



པའི་ཚེ། གླིང་དཀར་སྟོད་ཀྱི་ས་ཆ་དེར་སྐྱིད་ཀྱི་མེ་ཏོག་ཡོངས་སུ་བཞད་ཅིང་
བདེ་བའི་ཟེའུ་འབྲུ་ལེགས་པར་སྨིན་པ་དང་། འདབ་ཆགས་ཁུ་བྱུག་ཅོ་ག་དང་
བཅས་པ་ལྷང་ལྷང་གྲག་པའི་ནགས་ཀླུང་མཛེས་ཤིང་སྡུག་པས་རྣམ་པར་
བརྒྱན་འདུག་པ་ཐམས་ཅད་རྩོམ་གྱི་ཤུགས་སུ་ལྷང་ངེར་རྟོགས་ཐུབ་པ་རེད། །
གླིང་སྒྲུང་ལས་མི་སྣའི་གཟུགས་བརྙན་ཞིབ་འབྲི་ལའང་ཁྱད་མཚར་
ཅན་གྱི་ཁྱད་ཆོས་ལྡན་པ་རེད། དཔེར་ན།
《ཧོར་གླིང་གཡུལ་འགྱེད》ལས།
ཁ་ཕར་འཁོར་སྐྲ་མཛེས་རྒྱན་ཡག་མ། །
ཁ་ཚུར་འཁོར་འཇའ་རིས་མདངས་ལྡན་མ། །
འགྲོས་ཕར་འགྲོ་གོམ་པ་རྟ་བརྒྱའི་རིན། །
མ་མཁའ་འགྲོས་གར་སྟབས་བསྒྱུར་བ་འདྲ། །
ཚུར་འོང་ལུགས་སྨུག་པོ་དྲེལ་བརྒྱའི་རིན། །
ལྷ་རིག་འཛིན་རྩེ་བྲོ་འཁྱུག་པ་འདྲ། །
ཉམས་དགའ་བ་རྩེ་ལུགས་མཛོ་བརྒྱའི་རིན། །
མི་གཞན་ཡིད་འཕྲོག་པའི་ལྕགས་ཀྱུ་འདྲ། །
སོ་འཛུམ་དཀར་བསྟན་ན་ལུག་བརྒྱའི་རིན། །
ཤེལ་མུ་ཏིག་ཕྲེང་ཆུང་བསྒྲིགས་པ་འདྲ། །
སྐྲ་གཡས་པ་གཡས་སུ་འཕངས་པ་ན། །
རྒོད་ཐང་དཀར་གཤོག་པ་བརྒྱངས་པ་འདྲ། །
སྐྲ་གཡོན་པ་གཡོན་དུ་འཕངས་པ་ན། །
རྒོད་ཐང་སྨུག་གནམ་འཕང་གཅོད་པ་འདྲ། །
རྒྱབ་སྐྲ་རྒྱན་གཡུ་བྱུར་ཕྲེང་བསྒྲིགས་པ། །
545



ལྷའི་བུ་མོ་མི་ཡུལ་འོངས་པ་འདྲ། །
མདུན་ཁ་དོག་སྣ་ལྔའི་རྒྱན་ཆ་དེ། །
བྱ་རྨ་བྱས་སྒྲོ་གུར་ཕུབ་པ་འདྲ། །
ཡར་ལངས་ན་རྒྱ་དར་ཕར་པ་འདྲ། །
མར་བསྡད་ན་གུར་ཁང་ཕུབས་པ་འདྲ། །
ཞེས་པ་ལྟ་བུ་བཀོད་ཡོད་པར་ཆ་མཚོན་ན། སེང་ལྕམ་འབྲུག་མོའི་
གཟུགས་བྱད་དང་བཞིན་རས། གྱོན་ཆས། རྒྱུན་ཆ་ལ་སོགས་སྙན་ཞིང་
འཇེབས་པའི་ཚིག་ཕྲེང་གིས་ལེགས་པར་བྲིས་འདུག་པ་ལས་གཞན། རྩོམ་
འདི་བཀླགས་མ་ཐག་ཏུ་མཛེས་མ་གཞན་དང་མི་མཚུངས་པའི་ཁྱད་པར་
ཅན་གྱི་རིན་ཐང་ལྡན་ཞིང་། ངོ་མཚར་ཆེ་བ། སྐབས་གསུམ་ལྷའི་བུ་མོ་དང་
གཉིས་སུ་མ་མཆིས་པ་ཞིག་མིག་ལམ་དུ་ཤར་བྱུང་བའི་སྣང་ཚུལ་ཞིག་བཅོས་
མིན་དུ་སྟེར་བ་རེད།
སྤྱིར་ན་གླིང་རྗེ་གེ་སར་རྒྱལ་པོའི་སྒྲུང་གི་རྗོད་བྱེད་ཚིག་གི་སྐོར་ནི་
མུ་མཐའ་མེད་པའི་ཆུ་གཏེར་ཡངས་པ་ཞིག་དང་མཚུངས་པར་རྒྱ་ཆེ་ཞིང་
གཏིང་ཟབ་པས་ན། རྗོད་བྱེད་ཚིག་གི་ཁྱད་ཆོས་ཀྱང་ཆ་ཚང་ཞིང་དོན་ཟབ་
པ་ཞིག་བརྗོད་དཀའ་མོད། ཡིན་ནའང་ངེད་ཅག་ཐམས་ཅད་ཀྱིས་རིག་པའི་
ནུས་ཤུགས་ཡོད་ཚད་བཀོལ་ནས་རིན་པོ་ཆེ་ལྟ་བུའི་དཔྱད་གཏམ་སྣ་ཚོགས་
སྤེལ་ན། སླད་ཆར་རང་རེའི་བོད་གངས་ཅན་གྱི་རྩོམ་རིག་སྒྱུ་རྩལ་འཕེལ་
རྒྱས་དང་རྒྱུད་འཛིན་གྱི་ཐད་ལ་ཕན་འབྲས་བསམ་གྱི་མི་ཁྱབ་ཅིང་བརྗོད་
ཀྱིས་མི་ལངས་པ་ཞིག་ཐོན་ངེས་ལགས།
546



ལེའུ་བཅུ་གསུམ་པ། གླིང་སྒྲུང་གི་མི་སྣ་
ཞིབ་འབྲིའི་སྐོར་བརྗོད་པ།
དེ་ཡང་རྩོམ་རིག་གི་བརྩམས་ཆོས་གང་ཡིན་རུང་ནམ་ཡང་ཉམས་
པ་མེད་པར་ཡུན་རིང་དུ་མི་རྣམས་ཀྱི་སེམས་ཁོང་དུ་གསོན་པོར་གནས་ཤིང་
ཡིད་འགུག་གི་ནུས་པ་གཞལ་མེད་ཅིག་ཡོད་ཐུབ་མིན་གྱི་གནད་འགག་གཙོ་
བོ་སྟེ། བརྩམས་ཆོས་ནང་གི་མི་སྣའི་གཟུགས་བརྙན་གསར་བཞེངས་བགྱིད་
པ་ལེགས་མིན་ལ་རག་ལས་ཡོད་པ་རེད། གལ་སྲིད་བརྩམས་ཆོས་ཤིག་སྒྲིག་
གཞི་རྒྱ་ཆེ་ལ་གཏམ་རྒྱུད་ཆ་ཚང་བ། གོ་རིམ་ཀྱག་ཀྱོག་ལྡན་ན་ཡང་གསོན་
ཉམས་ལྡན་ཞིང་དཔེ་མཚོན་གྱི་དོན་སྙིང་མཆིས་པའི་མི་སྣའི་གཟུགས་བརྙན་
ཞིག་ལེགས་བཞེངས་མ་ཐུབ་ན། བརྩམས་ཆོས་དེར་བླ་སྲོག་མེད་པ་དང་
མཚུངས་པས་ཡུན་རིང་དུ་སྤེལ་བ་དང་གནས་པའི་སྐལ་བ་ཤིན་ཏུ་ཕྲ་ཞེས་
བརྗོད་ཀྱང་ཆོག
གླིང་གེ་སར་རྒྱལ་པོའི་སྒྲུང་ལ་མཚོན་ན་མི་རབས་ནས་མི་རབས་བར་
དུ་གདོང་དམར་བོད་ཀྱིས་ཁོང་གི་ནོར་བུ་བཞིན་དུ་དགའ་ཞིང་གུས་པར་
བགྱི་བ་དང༌། དེར་ཉམས་མེད་ཀྱི་སྒྱུ་རྩལ་གྱི་སྲོག་ཤུགས་ཆེནཔོ་ཞིག་མཆིས་
པའི་རྒྱུ་མཚན་དེ་ཡང་བརྩམས་ཆོས་འདིར་མི་སྣའི་གཟུགས་བརྙན་གསར་
517



བཞེངས་ཐད་དུ་ཕུན་སུམ་ཚོགས་པའི་འབྲས་བུ་སྨིན་པས་སོ། །
ངེད་ཅག་གིས་བསྡོམས་རྩིས་བྱས་པ་ལྟར་ན། གླིང་སྒྲུང་ཁོ་ནའི་ནང་
དུ་ལྷ་ཡུལ་ཁམས་ནས་མི་ཡུལ་གྱི་བར་དང༌། ཀླུ་ཡུལ་ནས་དམྱལ་ཁམས་
བར་དུ་སྒྱུ་རྩལ་གྱི་གཟུགས་བརྙན་སུམ་སྟོང་ལྷག་གསར་བཞེངས་བགྱིས་ཡོད།
འདི་འདྲའི་སྒྱུ་རྩལ་གྱི་གཟུགས་བརྙན་མང་པོ་ཞིག་ཀྲུང་ཧྭ་མི་རིགས་ཀྱི་རིག་
གནས་ལོ་རྒྱུས་སྟེང་དང་ཡང་ན་འཛམ་གླིང་རིག་གནས་ཀྱི་ལོ་རྒྱུས་སྟེང་ན་
ཡང་ཉིན་མོའི་སྐར་མ་ཇི་བཞིན་དཀོན་པོ་འདུག འདི་ནི་རྩོམ་རིག་ལོ་རྒྱུས་
ཐོག་གི་ཁྱད་མཚར་ཞིག་རེད་ཅེས་བརྗོད་ན་ཅི་མ་རུང་། གླིང་སྒྲུང་ལ་ཆ་
མཚོན་ན་ད་དུང་འཚོལ་སྡུད་དང་དག་སྒྲིག་བྱེད་བཞིན་པའི་སྒང་ཡིན་ལ་
སྒྲུང་དཔེ་ཡང་སྙིང་ག་འདྲ་ཞིག་ཡོད་མིན་ད་དུང་ཤེས་མི་ཐུབ། དམངས་
ཁྲོད་དུ་སྒྲུང་པ་ཡང་མང་བོ་བྱུང་དང་འབྱུང་བཞིན་མཆིས། སྒྲུང་པ་སྐད་
གྲགས་ཅན་ཚེ་རིང་དབང་འདུས་དང་གུ་རུ་རྒྱལ་མཚན་གཉིས་ཀྱིས་བཤད་
ཤེས་པ་དང་འབྲི་ཤེས་པའི་སྒྲུང་གྲངས་འབའ་ཞིག་ཉིས་བརྒྱ་བཞི་བཅུར་
སླེབས་འདུག དེ་བས་སྒྲུང་ནང་དུ་མི་སྣ་ག་འདྲ་གསར་བཞེངས་བགྱིད་ཡོད་
པ་ད་ལྟ་འཁྲུལ་མེད་ཀྱི་ཁ་གྲངས་ཤིག་བརྗོད་དཀའ་མོ་ལགས། ཡིན་ནའང་
སྒྲུང་ནང་གི་མི་སྣ་སུམ་སྟོང་ལས་ལྡབ་འགྱུར་གྱི་ཇེ་མང་དུ་འཕར་བ་ནི་
བསྙོན་དུ་མེད། །
གླིང་སྒྲུང་འདིར་མི་སྣའི་གཟུགས་བརྙན་གསར་བཞེངས་བགྱིད་པ་ཁོ་ན་
མིན་པར་ད་དུང་ལྷ་ཀླུ་གཉན་གསུམ་དང་དགྲ་ལྷ་ཝེར་མ། ཡུལ་ལྷ་གཞི་བདག་
དང་བླ་ལྕགས་བླ་ཤིང་བླ་འབྲོང་བླ་བྱ། བདུད་དང་འདྲེ་སྲིན་ལ་སོགས་བགྲང་
ལས་འདས་པ་ཞིག་གི་སྒྱུ་རྩལ་གྱི་གཟུགས་བརྙན་ཞིབ་འབྲི་བྱས་ཡོད་མོད། འོན་
ཏེ་སྐབས་སུ་བབ་པའི་བརྗོད་བྱའི་དོན་གྱི་གཙོ་བོ་ནི་གླིང་སྒྲུང་གི་མི་སྣ་ཞིབ་
548



འབྲིའི་སྐོར་ཡིན་པས་གཤམ་དུ་ཚན་པ་འགའ་བགོས་ནས་བརྗོད་པར་བྱའོ། །
གཅིག གླིང་སྒྲུང་ལས་དྲང་ཕྱོགས་ཀྱི་མི་སྣ་ཞིབ་འབྲིའི་སྐོར།
འདིར་གླིང་རྗེ་གེ་སར་རྒྱལ་པོ་གཙོ་མཛད་པའི་གླིང་དཔའ་རྟུལ་སུམ་
ཅུ་དང་ཡང་རྟུལ་དམ་པའི་མི་བདུན་ཞེ་རྟུལ་ཁྲ་གླག་སྤྱང་གསུམ། སེང་ལྕམ་
འབྲུག་མོ་གཙོ་མཛད་པའི་གླིང་གི་སྨན་མཆོག་བཅུ་གསུམ་དང༌། གཞན་
ཡང་མོ་བ་དང་མགར་བ་སྨན་པ་བྲུ་པ་སྤྲང་བོ་དང་བཅོས་པའི་དྲང་ཕྱོགས་
ཀྱི་མི་སྣ་སོ་སོའི་གཟུགས་བརྙན་གསར་བཞེངས་ལེགས་པོ་བྱུང་ཡོད། གླིང་
སྒྲུང་གི་གཟུགས་བརྙན་ཡོད་ཚད་ལས་དྲང་ཕྱོགས་ཀྱི་གཟུགས་བརྙན་ཞིབ་
འབྲི་བྱས་པ་ཧ་ཅང་ལེགས་གྲུབ་ཐོན་ཡོད། ཁོང་རྣམས་ཀྱི་ལུས་སྟེང་དུ་དུས་
རབས་དང་མི་རིགས་ཀྱི་ཁྱད་ཆོས་གྲུབ་ཡོད་ཅིང་སྤྱི་ཚོགས་འཚོ་བའི་ནང་
ཡར་རྒྱས་དང་དྲང་བདེན་བདེ་སྐྱིད་བཅས་ཀྱི་བསམ་བློ་མངོན་གསལ་དུ་
མཚོན་ཡོད་པ་དང་། གནའ་རབས་བོད་རིགས་མི་དམངས་ཀྱི་ཕུགས་སེམས་
དང་འདུན་པ་ཡང་རེ་བཅོལ་བྱས་ཡོད། དེའི་ཕྱིར་དྲང་ཕྱོགས་ཀྱི་མི་སྣ་
རྣམས་ཞིབ་འབྲི་གནང་བའི་གཟུགས་བརྙན་གླིང་སྒྲུང་གི་ལྷ་ཀླུ་གཉན་གསུམ་
དང་འདྲེ་སྲིན་གྱི་གཟུགས་བརྙན་ཀུན་ལས་ཡིད་འགུག་གི་ནུས་པ་ལྡན་ཞིང་
མཛེས་དཔྱོད་ཀྱི་རིན་ཐང་དང་ངོས་འཛིན་གྱི་ནུས་པ་གསལ་བོ་ཐོན་འདུག
གླིང་སྒྲུང་གི་ཐོག་མཐའ་བར་གསུམ་དུ་གླིང་རྗེ་གེ་སར་རྒྱལ་པོ་གཙོ་མཛད་
པའི་དཔའ་ཆེན་ཐམས་ཅད་ཀྱི་ཕྱི་ཚུལ་ནས་སེམས་ཁམས་བར་གྱི་འགྱུར་བ་
སོགས་ཞིབ་འབྲི་བྱེད་པ་གལ་ཆེན་དུ་བཟུང་ཡོད་པ་མ་ཟད་དྲང་ཕྱོགས་ཀྱི་
མི་སྣ་གཙོ་བོ་གང་ཡིན་ཡང་ཚང་མ་རང་རང་གི་ཁོར་ཡུག་ངེས་ཅན་ཞིག་གི་
549



ཁྲོད་དུ་རང་གི་གཤིས་རྒྱུད་དང་རང་རང་གི་ཆ་ལུགས། རང་རང་གི་འགན་
དབང་རང་རང་གི་འདོད་བློ་དང་ནུས་རྩལ་སོགས་ཁྱད་ཆོས་མི་འདྲ་བའི་
གཟུགས་བརྙན་གསལ་བོར་མཚོན་ཡོད། དཔེར་ན་མི་སྣ་གཙོ་བོ་གླིང་རྗེ་
གེ་སར་རྒྱལ་པོར་མཚོན་ན། 《ཧོར་གླིང་གཡུལ་འགྱེད》ལས་འདི་ལྟར་བྲིས་
འདུག འཛམ་གླིང་སེང་ཆེན་རྒྱལ་པོ་དེ། །ཨོ་རྒྱན་པད་མའི་སྤྲུལ་བ་རེད། །དགུ་
ལྷ་གེར་འཚོ་གཉན་པོ་རེད། །རིགས་རུས་སེང་བློན་རྒྱལ་པོ་རེད། །སྡོངས་གྲོགས་
མ་དང་མཁའ་འགྲོ་རེད། །རྩེ་མོ་ཡར་ཟུག་ལྷ་ལ་ཟུག །ལྷ་ཚངས་བ་དཀར་པོའི་
ཐུགས་སྲས་རེད། །སྐེད་པ་བར་ཟུག་གཉན་ལ་ཟུག །གཉན་སྐུ་ལྷ་གེར་འཚོའི་ཚ་
བོ་རེད། །རྩ་བ་མར་ཟུག་ཀླུ་ལ་ཟུག །ཀླུ་གཙུག་ན་རིན་ཆེན་ཡང་ཚ་རེད། །ནག་
པོ་བདུད་ཀྱི་ཁ་གནོན་རེད། །སེར་བོ་ཧོར་གྱི་གཉའ་ཤིང་རེད། །འདྲེ་སྲིན་
རྣམས་ཀྱི་མགོ་གནོན་རེད། །འཛམ་བུ་གླིང་གི་སྐྱབས་མགོན་རེད། །མི་དེ་
ལ་འགྲན་ཡ་འཛུགས་དོན་མེད། །མི་དེ་ལ་འགྲན་ཡ་བཙུགས་པ་ན། །ཁོས་
མེ་ལོང་ནང་ནས་མེ་གཅིག་འབུད། །ཨ་ལོང་ནང་ནས་ཨ་གཅིག་ཟེར། །རལ་
གྱིའི་ཁ་ནས་རྟ་གཅིག་རྒྱུག །མདུང་མོ་རྩེ་ནས་བྲོ་གཅིག་འཁྲབ། །རྒྱུ་ཁབ་
སྟེང་ནས་གར་གཅིག་བསྒྱུར། །སྐུ་བརྗིད་པོ་རི་རྒྱལ་ལྷུན་པོ་འདྲ། །སྟོབས་ཆེན་
པོ་སེང་གེ་རྩལ་དང་འདྲ། །ཐབས་ཤེས་རབ་ནམ་མཁའི་གློག་དང་འདྲ། །ལས་
མྱུར་བ་བསེར་མ་རླུང་དང་འདྲ། །སྐུ་མི་འགྱུར་འཕགས་པ་འཇམ་དབྱངས་
རེད། །གསུང་མི་འགྱུར་ཐུགས་རྗེ་ཆེན་པོ་རེད། །ཐུགས་མི་གཡོ་ཕྱག་ན་རྡོ་
རྗེ་རེད། །ཅེས་ཞིབ་འབྲི་གནང་པ་ལས་ང་ཚོས་གསལ་བོར་རྟོགས་ཐུབ་པ་
སྟེ། གླིང་རྗེ་གེ་སར་རྒྱལ་པོ་མཆོག་ནི་སུའི་སྤྲུལ་བ་དང་སུའི་རིགས་རུས་སུའི་
སྡོངས་གྲོགས་ལགས་དང་རྩེ་མོ་ལྷ་ཡུལ་དང་སྐེད་པ་གཉན་ཡུལ། རྩ་བ་ཀླུ་
ཡུལ་བཅས་སུ་ཟུག་པའི་ཁོང་ཉིད་ཀྱི་ལོ་རྒྱུས་བྱུང་འཕེལ་གསལ་བོ་བརྗོད་
550



ཡོད་པ་ལས་གཞན་འཇིག་རྟེན་མི་ཡུལ་ཁམས་སུ་བྱོན་ཏེ་ནག་པོ་བདུད་དང་
སེར་བོ་ཧོར་བཅས་དང་འདུག་པའི་ཕྱོགས་བཞི་དགྲ་བཞི་དང་རྫོང་ཆེན་
བཅོ་བརྒྱད་ཆམ་དུ་ཕབ་པའི་འགན་དབང་བཞེས་འདུག་པ་མཚོན་ཡོད། ད་
དུང་ཁོང་ཉིད་ལ་གཞན་དང་མི་མཚུངས་བའི་དྲག་རྩལ་ཏེ་རལ་གྲིའི་ཁ་ནས་
རྟ་རྒྱུག་ཐུབ་པ་དང་། མདུང་མོ་རྩེ་ནས་བྲོ་འཁྲབ་ཐུབ་ལ། ཐབས་དང་ཤེས་
རབ་གློག་དང་འདྲ། ལས་མྱུར་བ་བསེར་མ་རླུང་དང་འདྲ་ཞེས་རབ་རྟོགས་
ཀྱི་ལམ་ནས་གསལ་བོར་བརྗོད་འདུག་པ་ལས་གེ་སར་མཆོག་གི་ཁྱད་ཆོས་
གཙོ་བོ་མཚོན་པའི་གཟུགས་བརྙན་གསོན་པོ་ཞིག་མིག་ལམ་དུ་ཤར་དུ་བཅུག
གཞན་ཡང《ཧོར་གླིང་གཡུལ་འགྱེད》ལས། མི་སྨུག་པོ་དུང་གི་སོ་
སྒོ་ཅན། ཡང་སྨུག་པོ་བྱུ་རུའི་ཤ་མདངས་ཅན། སྐུ་སྟོད་སེང་གེ་འགྱིང་
འདྲ། སེང་གེས་གཡུ་རོལ་ངོམས་འདྲ། སྐུ་སྨད་གླིང་ཆེན་འགྱིང་འདྲ། གླང་
ཆེན་དར་སྣས་བརྒྱན་འདྲ། སྐེད་པ་རྡོ་རྗེ་བཤམས་འདྲ། རྡོ་རྗེ་དར་གྱིས་
བཏུམས་འདྲ། གཡས་ནས་བལྟས་ན་བན་དེར་རིག་ལེ། གཡོན་ནས་བལྟས་
ན་བོན་པོ་འདྲ་ལེ། མདུན་ནས་བལྟས་ན་བླ་མ་འདྲ་ལེ། རྒྱབ་ནས་བལྟས་ན་
ཟོ་དོར་འདྲ་ལེ། ཞལ་མཐོང་ན་ཁམས་གསུམ་དབང་དུ་བསྡུ་ལེ། གསུང་ཐོས་
ན་སྲིད་གསུམ་ཟིལ་གྱིས་གནོན་ལེ། དབུ་རྨོག་དཀར་འཇའ་རིས་འཁྱུགས་
སེ། སྐེད་འཁོར་གསུམ་གྲ་མ་ཡ་ལེ་ཞེས་དང་། བདུད་ནག་པོ་མགོ་ཡི་ཐོ་བ་
ཡིན། ཕོ་བཙན་པོ་སྟེང་གི་གཉའ་གནོན་རེད། འབངས་གཉོམ་ཆུང་མཐའ་
ནས་སྐྱོང་མི་ཡིན། གླིང་ལྷ་སྡེ་དཀར་པོའི་བྱུར་སྲུང་ཡིན་ཞེས་བྲིས་འདུག་
པ་ལས་གེ་སར་རྒྱལ་པོའི་སོ་སྒོ་དང་ཤ་མདངས། སྐུ་སྟོད་སྐུ་སྨད་སྐེད་པ་
དང་བཅས་དུང་དང་བྱུ་རུ། སེང་གེ་གླང་ཆེན་རྡོ་རྗེ་ལ་སོགས་དཔེར་བླངས་
ནས་ཞིབ་འབྲི་བྱས་ཡོད་ལ། ཁོང་ལ་ཁམས་གསུམ་དབང་དུ་བསྡུ་ཞིང་སྲིད་
j51



གསུམ་ཟིལ་གྱིས་གནོན་པའི་དབང་ཐང་མཆིས་པའི་སྐྱེས་བུ་དམ་པ་ཞིག་གི་
གཟུགས་བརྙན་ཞིག་ཀྱང་གསལ་བོར་མཐོང་ཐུབ། ད་དུང་ཁོང་གི་སྐུ་ལ་
མནབས་པའི་ཁྲབ་ཆེན་དང་སྐེད་ཀྱི་འཁོར་གསུམ་སོགས་འཇའ་ཚོན་ལྟར་
མཛེས་ཤིང་ལྟ་ན་སྡུག་པ། དེ་མིན་དགྲ་ལ་སྡང་ཞིང་གྲོགས་ལ་བྱམས་པའི་
ཐུགས་རྒྱུད་ཀྱང་གསལ་བོར་བྲིས་ཡོད་པས་ཀློག་པ་པོ་ཀུན་གྱི་སེམས་སྟེང་
དུ་སྐྱེས་གཟུགས་རབ་ཏུ་མཆོག་པའི་བརྩེ་ལྡན་གྱི་སྐྱེས་བུ་ཞིག་གི་གཟུགས་
བརྙན་ལྷང་ངེར་བཞེངས་པ་དང་མཚུངས་སོ། །གཞན་ཡང་གླིང་གི་ཡང་
རྟུལ་དམ་པའི་མི་བདུན་གྱི་ཡ་གྱལ་གླིང་གེ་སར་རྒྱལ་པོའི་ཕུ་བོ་རྒྱ་ཚ་ཞལ་
དཀར་གྱི་དཔའ་རྒོད་རྟུལ་ཕོད་ཅན་གྱི་གཟུགས་བརྙན་དེ《གླང་རུ》ལས་འདི་
ལྟར་བྲིས་འདུག གཡས་སྒར་རྨ་བྱ་ཆེན་མོའི་ནང་ནས་འབུམ་པའི་རྒྱ་ཚ་ཞལ་
དཀར་དེ་འཆི་བདག་ལམ་ལ་ཆོས་པ་ལྟར་ཞལ་རས་དུང་ཟླ་འདྲ་བ་དམར་
ནག་ཁྲག་གིས་རྒྱས་པ། སྤྱན་མིག་སྐར་ཆེན་འདྲ་བ་ཐོག་རྒོད་གློག་དམར་
འཁྱུགས་འདྲ། དུང་སོ་གྲོ་ཡོས་འཆའ་འཆའ། བརླ་ཤུགས་ཆེན་གྱིས་གསེར་
སྒ་གཏོར་ཤོམ། རྐང་མཐིལ་ཆུང་གིས་ཡོབ་ཐག་འབྲེག་ཤོམ། ཀི་ཤར་ཐོག་
འབྲུག་ངར་ངར་དུ་མཆོངས་བྱུང་སྟེ། ཐུགས་ངར་དྲག་པོས་མེ་ལྕེ་འབར་
ནས། ཡ་ཁོ་རེ་དེ་རིང་ལས་ངན་ཁྱོད་འདུལ་བ་འབུམ་པའི་རྒྱ་ཚ་ཞལ་དཀར་
ང་ལ་བབ་ཟེར་ནས་གྲི་ཡ་ཟི་ནམ་མཁའ་ལ་ཕར་ཏེ་གཅིག་གཡུགས་པས་མེ་
ལྕེ་བང་བ་ཙམ་བར་སྣང་ལ་ཐོར་ནས་ཁོའི་ལག་གཡོན་པ་དུམ་གྱིས་བཅད་
དེ་ཐང་ལ་ལྷུང་། ཡང་གཅིག་གཡུགས་པས་སྐེད་ལ་ཐེབས་ཏེ་དར་འཕྲུ་དང་
བཅས་པ་རྒྱབ་ཕྱོགས་སུ་ལྷུང་ནས་བསད་དོ། །ཞེས་བྲིས་འདུག་པ་ལས་རྒྱ་ཚ་
ཞལ་དཀར་ཉིད་ཐུགས་ཁྲོས་པའི་ཚེ། ཞལ་རས་དུང་ཟླ་བཞིན་དཀར་ཞིང་
མཛེས་པ་དེ་དམར་བོ་ཁྲག་ལྟར་འགྱུར་ཞིང་། སྤྱན་མིག་སྐར་ཆེན་བཞིན་
552



སྒོར་ལ་མཛེས་པ་དེ་ཡང་གློག་དམར་འཁྱུགས་པ་ལྟར་འགྱུར་ཏེ་དུང་སོ་གྲོ་
ཡོས་འཆའ་འཆའ། ཀི་ཤར་ཐོག་འབྲུག་ངར་ངར་གྱིས་མཆོངས་ཏེ་ཡ་ཟི་
སྐར་ཕྲན་གྱིས་ཕ་རོལ་སྐད་ཅིག་དེ་ཉིད་དུ་རྨེག་མེད་དུ་བཏང་བའི་གཟུགས་
བརྙན་གསལ་བོ་ཞིག་མཐོང་ཐུབ་པར་གྱུར། འདི་ནི་གླིང་སྒྲུང་གི་མི་སྣའི་
གཟུགས་བརྙན་ཞིབ་འབྲི་ལེགས་གྲུབ་བྱུང་པའི་ཁྱད་ཆོས་གཙོ་བོ་ཞིག་རེད།
གནའ་རབས་དང་དེང་རབས་ཀྱི་རྩོམ་རིག་བརྩམས་ཆོས་གང་ལས་
ཀྱང་འདི་འདྲའི་སྒྱུ་རྩལ་གྱི་གཟུགས་བརྙན་གསོན་པོ་ཞིག་ཞིབ་འབྲི་གནང་
པ་ཧ་ཅང་མཐོང་དཀོན་པོ་འདུག ད་དུང་གླིང་གི་སྤྱི་དཔོན་རོང་ཚ་ཁྲ་རྒན་
ལ་མཚོན་ན། གླིང་གི་ཆེ་རྒྱུད་འབྲིང་རྒྱུད་ཆུང་རྒྱུད་གསུམ་ལས་ཆུང་རྒྱུད་ལ་
གཏོགས་ཤིང་། ཁོང་ནི་གཞུང་རྒྱུད་དྲང་ཞིང་བློ་རིག་ལྡན་པ། ཤེས་རྒྱ་ཆེ་
ཞིང་ཐབས་ལ་མཁས་པ། བྱམས་བརྩེ་ལྡན་ཞིང་གཞུང་ལ་གཅེས་པའི་རྒན་པ་
ཚད་དང་ལྡན་པ་ཞིག་ལགས། །
སྒྲུང་དཔེ《ཧོར་གླིང་གཡུལ་འགྱེད》ལས་འདི་ལྟར་བྲིས་འདུག སྤྱི་
དཔོན་རོང་ཚ་ཁྲ་རྒན་ང་། །མི་རབས་གསུམ་གྱི་མི་རྒན་ཡིན། །ལྷ་རབས་
གསུམ་གྱི་ལྷ་རྒན་ཡིན། །སྲིད་པ་ཆགས་པའི་གངས་རྒན་ཡིན། །ཉོན་མོང་
མཐོང་བའི་སྡུག་རྒན་ཡིན། །མིག་རྒས་ནས་ཆུ་མགོ་སྐམ་པོ་འདྲ། །ཁ་རྒས་
ནས་བྲག་ཁུང་སྐམ་པོ་འདྲ། །སྐྲ་རྒས་ནས་ལུ་གུ་ཚ་རུ་འདྲ། །ལུས་རྒས་ནས་
སྡོང་རྒན་སྐམ་པོ་འདྲ། །ང་མ་རྒས་གཞོན་ལ་སྡོད་དུས་དེར། །རྒས་བསམ་
ཡིད་ལ་མེད་དུས་དེར། །ཁྲ་རྒན་པོའི་མིང་དུ་ཐོགས་དོན་དེ། །ང་ཁྲ་དང་འདྲ་
བས་ཁྲ་རྒན་ཐོགས། །
ཞེས་པ་དང་ཁོང་གིས་གོས་ཆེན་ལེབ་སྤྲིན་དཀར་བོ་ལ་ཆུ་དར་སྔོན་
མོའི་སྐ་རགས་བཅིངས། དར་ལྷམ་འཇའ་རིས་སུམ་རྩེག་ལ་ལེབ་རྒན་སྔོན་
553



མོའི་དྲུག་ཆིངས་བརྒྱབ། དར་ཕྲུག་དཀར་པོའི་སྟོད་གོས་ལ་གསེར་འབྲུག་
སེར་བོའི་མཐའ་འཇུག་བྱས། གསེར་སྙན་རིན་ཆེན་གཡས་གཡོན་ལ་གཟི་
དང་མེ་ཤེལ་ཆུ་ཤེལ་རྡོ་རྗེ་ཕ་ལམ་སོགས་ཕྲ་ཆེན་དགུ་བཅུ་ཐམ་པ་སྤྲས། སྐྲ་
དཀར་པོས་སྐུ་རྒྱབ་ལེབ་ཀྱིས་ཁེབས་པ། འཇིགས་ཤིང་རྔམས་པའི་ཆོས་བཅོ་
བརྒྱད་ཡོངས་སུ་རྫོགས་པའི་ངང་དུ་གྲལ་ལས་ཡར་བཞེངས། ཞེས་བྲིས་
འདུག་པ་ལས་གླིང་སྤྱི་དཔོན་ཁྲ་རྒན་ལུས་རྒས་ནས་སྡོང་རྒན་སྐམ་པོ་དང་
མིག་རྒས་ནས་ཆུ་མགོ་སྐམ་པོ། ཁ་རྒས་ནས་བྲག་ཁུང་སྐམ་པོ། སྐུ་རྒས་ནས་
ལུ་གུ་ཚ་རུ་སོགས་ལ་དཔེར་བླངས་ནས་ཞིབ་འབྲི་བྱས་པ་ལས་ཤིན་ཏུ་རྒས་
པའི་བོད་ཀྱི་རྒན་པོ་ཞིག་མངོན་གསལ་དུ་མཐོང་བ་ཇི་བཞིན་མིག་མདུན་
དུ་ཤར་དུ་བཅུག ཁོང་ཉིད་ཀྱི་གྱོན་ཆས་ཀྱང་རྒན་པའི་ཁྱད་ཆོས་ལྟར་བྲིས་
འདུག་པ་སྟེ། གོས་ཆེན་དཀར་བོ་དང་སྐ་རགས་སྔོན་མོ། སྟོད་གོས་དཀར་
པོ། གསེར་སྙན་གཡས་གཡོན་ལ་རིན་པོ་ཆེ་སྣ་ཚོགས་ཀྱིས་རྒྱན་ཆས་སྤྲས་
པ། སྐྲ་དཀར་པོས་སྐུ་རྒྱབ་ཁེབས་པ་སོགས་ལ་དཔྱད་ན་སྐབས་དེའི་རྒན་
པའི་གྱོན་ཆས་གཙོ་བོ་དཀར་མདོག་ཡིན་པ་རྟོགས་ཐུབ་པ་མ་ཟད། རྒན་པོ་
ཅི་འདྲར་ཐུགས་ཁྲོས་ཀྱང་འཁོར་གསུམ་སྐྱེད་ལ་མི་བཅིངས་པ་སོགས་ནི་ངོ་
མ་བོད་ཀྱི་འགྲོ་ལུགས་དང་གོམས་སྲོལ་ལ་ཤིན་ཏུ་མཐུན་པ་ལགས།
གཞན་ཡང་གླིང་སྒྲུང་ལས་མཛེས་ཤིང་ཡིད་དུ་འོང་ལ་གཤིས་རྒྱུད་
བཟང་པ། ལས་ལ་བརྩོན་ཞིང་འགྱུར་བ་མེད་པའི་མཛངས་མ་གང་མང་ཞིག་
གི་གཟུགས་བརྙན་ཡང་ཞིབ་འབྲི་ལེགས་པོ་བྱས་ཡོད། དེ་དག་ལས་ཀྱང་གླིང་
གི་སྨན་མཆོག་བདུན་གྱི་གཙོ་མོ། གླིང་སེང་ཆེན་རྒྱལ་པོའི་གཏན་གྲོགས་སྒྲ་
སྐྱ་ལོ་སེང་ལྕམ་འབྲུག་མོའི་གཟུགས་བརྙན་ཞིབ་འབྲི་བྱས་པ་འབུར་དུ་ཐོན་
འདུག དཔེར་ན《ཧོར་གླིང་གཡུལ་འགྱེད》ལས། ཁྱོད་འདྲའི་ན་ཆུང་མཚར་
55



མོ་ཞིག །བོད་མ་བརྒྱའི་རུམ་ནས་སྐྱེས་ཚུལ་མེད། །དེ་སྐྱེས་ཀྱང་ཁྱོད་འདྲར་འོང་
ལུགས་མེད། །ཁྱོད་སྒྲོལ་མ་དཀར་མོའི་སྐྱེ་མཐའ་ཡིན། །ཁ་ཕར་འཁོར་སྐྲ་མཛེས་
རྒྱན་ཡག་མ། །ཁ་ཚུར་འཁོར་འཇའ་རིས་མདངས་ལྡན་མ། །འགྲོ་ཕར་འགྲོ་གོམ་
པ་རྟ་བརྒྱའི་རིན། །མ་མཁའ་འགྲོ་གར་སྟབས་བསྒྱུར་བ་འདྲ། །ཚུར་འོང་ལུགས་
སྨུག་པོ་དྲེལ་བརྒྱའི་རིན། །ལྷ་རིག་འཛིན་རྩེ་བྲོ་འཁྱུགས་པ་འདྲ། །ཉམས་དགའ་
བ་རྩེ་ལུགས་མཛོ་བརྒྱའི་རིན། །མི་གཞན་ཡིད་འཕྲོག་པའི་ལྕགས་ཀྱུ་འདྲ། །སོ་
འཛུམ་དཀར་བསྟན་ན་ལུག་བརྒྱའི་རིན། །ཤེལ་མུ་ཏིག་ཕྲེང་ཆུང་བསྒྲིགས་
པ་འདྲ། སྐྲ་གཡས་པ་གཡས་སུ་འཕངས་པ་ན། །རྒོད་ཐང་དཀར་གཤོག་པ་
བརྐྱངས་པ་འདྲ། །སྐྲ་གཡོན་པ་གཡོན་དུ་འཕངས་པ་ན། །རྒོད་ཐང་སྨུག་གནམ་
འཕང་གཅོད་པ་འདྲ། །རྒྱབ་སྐྲ་རྒྱན་གཡུ་བྱུར་ཕྲེང་བསྒྲིགས་པ། །ལྷའི་བུ་མོ་མི་
ཡུལ་འོངས་པ་འདྲ། །མདུན་ཁ་དོག་སྣ་ལྔའི་རྒྱན་ཆ་དེ། །བྱ་རྨ་བྱས་སྒྲོ་གུར་
ཕུབ་པ་འདྲ། །ལངས་ན་རྒྱ་དར་འཕར་བ་འདྲ། །མར་བསྡད་ན་གུར་ཁང་
ཕུབ་པ་འདྲ། །མདའ་ཉག་ཕྲན་ཞིག་ལ་ཅི་ཚང་བ། །ཁྱོད་སེང་ལྕམ་འབྲུག་
མོར་ཚང་ནས་ཡོད། །བློ་རྣོ་བ་མདེའུ་ངར་མ་འདྲ། །ཁོག་ཡིད་སེམས་དྲང་བ་
མདའ་མོ་འདྲ། །ཡིད་དྭངས་པ་མེ་ལོང་གཟུགས་བརྙན་འདྲ། །ཞེས་བཀོད་
ཡོད་པ་ལས། སེང་ལྕམ་འབྲུག་མོའི་ལུས་སྐྱེས་གཟུགས་དང་ཡག་མོ་སྒོ་དེ་
རབ་བཏགས་ཀྱི་ལམ་ནས་འགྲོ་ཕར་འགྲོ་གོམ་པ་རྟ་བརྒྱའི་རིན། ཚུར་འོང་
ལུགས་སྨུག་པོ་དྲེལ་བརྒྱའི་རིན། སོ་འཛུམ་དཀར་བསྟན་ན་ལུག་བརྒྱའི་
རིན་ཞེས་བརྗོད་པ་སོགས་ལས་མཛེས་མའི་རིན་ཐང་དེ་སྔར་ལས་ཆེས་ཆེར་
བཏང་ཡོད་ལ། ད་དུང་ཁོ་མོའི་གཡུ་བྱུར་གྱི་རྒྱན་ཆ་སྤུས་ལུགས་དང་ལུས་
ཀྱི་སྤྱོད་སྟངས་ཕྱོགས་གང་ནས་བལྟས་ཀྱང་སྐྱེས་མ་ཕལ་བ་དང་མི་མཚུངས་
བའི་སྨན་མཆོག་ལྷའི་བུ་མོ་དང་ཁྱད་མ་མཆིས་པ་ཞིག་ལགས་པ་སུས་ཀྱང་
555



རྟོགས་ཐུབ་པར་མ་ཟད། ཁོ་མོའི་གཤིས་རྒྱུད་དྲངས་པ་མདའ་དང་བློ་རིག་
རྣོ་བ་མདེའུ། ཡིད་སེམས་གསལ་བ་མེ་ལོང་། ཁོག་རྒྱ་ཡངས་པ་ཐང་ལྟ་བུ་
བཅས་ཡིན་པ་ཡང་ཞོར་དུ་རྟོགས་ཐུབ། རྩོམ་རིག་གང་ལས་ཀྱང་འདི་འདྲའི་
གསོན་ཉམས་ལྡན་པའི་མི་སྣའི་གཟུགས་བརྙན་ཞིབ་འབྲི་བྱས་པ་ནི་ཤིན་ཏུ་
ཉུང་། འདི་ནི་བོད་རིགས་བུ་མོའི་གཟུགས་བརྙན་ཞིབ་འབྲི་གནང་པ་རྩེར་
སོན་འདུག་ཅེས་ཀྱང་མགྲིན་པ་གཟེངས་སུ་བསྟོད་ནས་སྨྲས་ཆོག
གཉིས། གླིང་སྒྲུང་ལས་ལྡོག་ཕྱོགས་ཀྱི་མི་སྣ་ཞིབ་འབྲིའི་སྐོར།
ཕྱོགས་བཞི་དགྲ་བཞི་གཙོ་བྱས་པའི་བདུད་བློན་དང་བདུད་མོ་བཅས་
པ་སོགས་ལྡོག་ཕྱོགས་ཀྱི་མི་སྣ་འདི་དག་རིགས་གཉིས་སུ་དབྱེ་ནས་ཞིབ་
འབྲི་བྱས་ཡོད། དེ་ཡང་བདུད་ཀླུ་བཙན་དང་བདུད་བློན་བདུད་མོ་དང་
བཅས་པར་བདུད་ཁོ་ནའི་ཞེ་རྒྱུད་དང་སྤྱོད་པ་ཆ་ལུགས་སོགས་མཆིས་པ་
མ་གཏོགས་འཇིག་རྟེན་མི་ཡི་གཤིས་རྒྱུད་ཤིན་ཏུ་ཉུང་། ཧོར་གུར་དཀར་
དང་འཇང་ས་དམ་མོན་ཤིང་ཁྲི་བཅས་པར་བདུད་ཀྱི་གཤིས་རྒྱུད་ཡོད་ཀྱང་
འཇིག་རྟེན་མི་ལ་གཏོགས་པའི་སྤྱོད་ལུགས་ཡོད་པ་སྒྲུང་དཔེ་ཀུན་ལས་
གསལ་བོར་བྲིས་འདུག ད་དུང་གླིང་སྒྲུང་ལས་ངོ་གཉིས་མའི་མི་སྣ་ཞིབ་
འབྲི་བྱས་པའང་ཧ་ཅང་འོས་ཤིང་འཚམ་ལ་གསོན་ཉམས་ལྡན་པ་ཞིག་རེད།
གོང་སྨྲས་ཀྱི་གཤིས་རྒྱུད་མི་འདྲ་བའི་རིགས་གསུམ་འདིར་རང་རང་ལ་ཁྱད་
ཆོས་ཀྱང་མི་འདྲ་བ་རེ་མཆིས།
གཅིག་སྟེ་ཞེ་རྒྱུད་དང་སྤྱོད་ལུགས་བདུད་རིགས་ཁོ་ནར་གཏོགས་པའི་
ལྡོག་ཕྱོགས་ཀྱི་མི་སྣ་སྟེ། བདུད་ཀླུ་བཙན་རྒྱལ་པོར་མཚོན་ན་གླིང་སྒྲུང་ལས་
556



ཞིབ་འབྲི་བྱས་པ་ཤིན་ཏུ་ངོ་མཚར་ཞིང་གཏིང་ཟབ་པ་ཞིག་རེད། དཔེར་
ན《བདུད་འདུལ》ལས་བདུད་ནག་མ་རུངས་ཀླུ་བཙན་རྒོད་པོ་དེ་གཟུགས་
ཆེ་བ་རི་བོ་ལྟ་བུའི་ལུས་པོ་གཅིག་ལ་མགོ་དགུ་ཡོད་ལ། མགོ་ལ་རྭ་ཅོ་བརྒྱུད་
སྐྱེས་ཡོད་པ། ཁྲོས་ན་ལུས་ལ་ལྕགས་སྡིག་ནག་པོས་ཁྱབ་པ། དུག་སྦྲུལ་ནག་
པོ་དགུ་ཡིས་སྐེད་ལ་འཁྲིལ་བ། རྐང་ལག་ལ་ལྕགས་ཀྱི་སྡེར་མོ་དགུ་བཞི་སུམ་
ཅུ་སོ་དྲུག་གི་ལྕགས་ཀྱུ་ལྟར་ཡོད་པ་ཁ་ནས་དུ་བ་མེ་རི་འཁྱིལ་ཞིང་འབར་བ།
སྣ་ནས་དུག་རླུང་འཚུབ་མ་གཡོ་བ། དུག་སྤྲིན་ནག་པོའི་དཀྱིལ་ན་འགྱིང་བ།
ནང་བློན་ཁྱི་ཁ་ར་སོ། ཕོ་ཉ་བྱ་ནག་གཤོག་རིང་སོགས་སུ་དང་གང་གིས་
མཐོང་ན་འཇིགས་སྐྲག་སྐྱེས་པ། བཙན་པོས་རིག་ན་ཡ་ང་བ། གཉོམ་ཆུང་
གིས་རིག་ན་སྙིང་འདར་བ་ཙམ་དུ་བཞུགས་ཡོད་ཅེས་བྲིས་འདུག་པ་ལས་མ་
རུངས་བདུད་ཀླུ་བཙན་རྒྱལ་པོ་དེ་འཇིག་རྟེན་གྱི་མི་ཕལ་པ་དང་མི་མཚུངས་
བར་མགོ་ན་རྭ་ཅོ། ཁ་ནས་དུ་བ། སྣ་ནས་དུག་རླུང་འཚུབ་པ་དང་། ཁོར་
ཡུག་ནས་ཀྱང་ནང་བློན་འཇིགས་སུ་རུང་པ་སོགས་ཞིབ་འབྲི་བྱས་ཏེ། བདུད་
ནག་ཀླུ་བཙན་ཞེས་པ་དེ་འདྲའི་གཏུམ་གཅོད་གདུག་རྩུབ་ཆེ་བ་དང་། སྐྱེ་བོ་
སུས་ཀྱང་འགྲན་ཡ་མི་ཕོད་པ་མི་ཟོག་གང་ཡང་གསོན་པོར་ཁྱུར་མིད་བྱེད་
པའི་གཤིས་རྒྱུད་ངན་པའི་བདུད་རིགས་ཁོ་ན་ཡིན་པ་གསལ་བོར་མཐོང་དུ་
བཅུག་ཡོད། སྤྱིར་བདུད་རྒན་མགོ་དགུ་ཅན་ཞིག་འཇིག་རྟེན་འདིར་བྱུང་
མིན་སུས་ཀྱང་བསྡོམས་ཚིག་འཇོག་པའི་སྤོབས་པ་མེད་ཀྱང་རྩོམ་རིག་གི་སྒོ་
འདོགས་ཀྱི་སྒྱུ་རྩལ་ལ་བརྟེན་ནས་བདུད་རྒན་ཞེས་པའི་གཟུགས་བརྙན་ངོ་
མཚར་པ་ཞིག་གསར་བཞེངས་བྱས་པ་ལེགས་གྲུབ་བྱུང་བ་དེས་སྒྲུང་གཏམ་
འདིའི་སྒྱུ་རྩལ་གྱི་རིན་ཐང་ཡང་ཇེ་མཐོར་བཏང་ཡོད། གཞན་ཡང《བདུད་
འདུལ》ལས། དེ་ནས་ཨ་ཆེ་སྲིང་མོ་སྒྲོལ་མ་དེས་ཁ་བྲག་ཁུང་འདྲ་བ་དང་
507



མིག་འོད་ཁུང་འདྲ་བ་གདངས་ནས་མཆེ་བ་མདུང་རྩེ་འདྲ་བ་ནུ་མ་གཉིས་
ཀ་ཕྲག་ལ་གཅིག་བཀལ་ལག་པས་གཅིག་སྐྱོར་ནས་ངའི་ཇོ་ཇོ་སུས་བསད་པ་
རེད་ཟེར་ནས་མཆོངས་ཡོངས་བས། ཞེས་བྲིས་འདུག་པ་ལས། བདུད་རྒན་
གྱི་ཨ་ཆེ་དེ་ཡང་མཆེ་པ་མདུང་དང་ནུ་མ་གཅིག་ཕྲག་ལ་བཀལ་བ་གཅིག་
ལག་པས་སྐྱོར་ལུགས་སོགས་ལ་བརྟག་ན་བདུད་མོ་ཁོ་ན་ཞིག་ཞིབ་འབྲི་བྱས་
ཡོད། འདིར་ཤིན་ཏུ་འཇིགས་རུངས་ཀྱི་བདུད་མོ་ཞིག་ཆ་ལུགས་གཞན་དང་
མི་མཚུངས་བར་འདའ་འདར་ངང་རྒྱུག་ཡོང་བའི་གཟུགས་བརྙན་གསོན་པོ་
ཞིག་མིག་ལམ་དུ་གསལ་བོར་ཤར་བའི་སྣང་ཚུལ་ཞིག་སྟེར། སྒྲུང་གཏམ་
ནང་གི་དཔེར་འོས་མི་སྣ་གང་ཡིན་རུང་ཚང་མ་ཁེར་རྐྱང་དུ་སྐྱེས་པ་དང་
གནས་པའི་དཔེ་མི་སྲིད་དཔེར་འོས་མི་སྣ་གང་ཡང་སྤྱི་ཚོགས་ཀྱི་མི་སྣ་དང་
དུས་རབས་ཀྱི་བྱུང་མི་ཡིན་པས་ངེད་ཅག་གིས་འོས་ཤིང་འཚམ་པའི་ཁོར་
ཡུག་ངེས་ཅན་ཞིག་ཏུ་གནས་སུ་བཅུག་སྟེ་ཞིབ་འབྲི་བྱ་རྒྱུ་ནི་ཤིན་ཏུ་གལ་ཆེ་
སྙམ།
གཉིས་ཏེ། འཇིག་རྟེན་མིའི་རིགས་ལ་གཏོགས་ཀྱང་རྣམ་ཤེས་
སམ་གཤིས་རྒྱུད་བདུད་རིགས་དང་མཚུངས་བའི་ལྡོག་ཕྱོགས་ཀྱི་མི་སྣ་སྟེ།
དཔེར་ན《མོན་གླིང་གཡུལ་འགྱེད》ལས། བོད་སྒང་བཞི་སྲུང་བའི་བདུད་
བཞི་དེ། །ནུབ་བདུད་འཕར་པ་རྐང་གཅིག་དང་། །བྱང་བདུད་ཀླུ་བཙན་
རྒྱལ་པོ་གཉིས། །ཤར་བདུད་ལྷོ་ཁྲི་སྟག་མིག་གསུམ། །ལྷོ་བདུད་ཤིང་ཁྲི་རྒྱལ་
པོ་བཞི། །ཕྱོགས་བཞིར་གྲགས་པའི་བདུད་བཞི་ཟེར། །ཆོས་ཞྭ་སེར་བསྟན་པ་
བསྒྲུབ་མི་ཡིན། །ཁ་ཡག་པས་མ་ཎི་འདོན་ས་མེད། །ལག་ཡག་པས་ཕྲེང་བ་
བགྲངས་ས་མེད༑ །ལྷ་དབང་ཕྱུག་མིན་པ་མཆོད་ས་མེད། །སྐྱབས་ཉི་ཟླ་མ་
གཏོགས་བཅོལ་ས་མེད། །གང་མཐོང་ཁྲབ་རྨོག་གཉིས་ལ་བྱེད། །རྩེ་ཐང་བུ་རྟ་
558



གཉིས་ལ་བྱེད། །སྦྱང་རྒྱུ་མདའ་རྩལ་སུ་སྐྱེན་བྱེད། །གསོད་རྒྱུ་སྡིག་པ་དང་ལེན་
བྱེད། །ཟ་རྒྱུ་ཤ་ལ་ཞིམ་ཞིམ་བྱེད། །འཐུང་རྒྱུ་ཁྲག་ལ་རྔམས་རྔམས་བྱེད། །འབྱུང་
བ་ལྔ་ལ་རང་དབང་ཐོབ། །དམར་བོ་མེ་ལ་དཔུང་རོགས་བྱེད། །སྔོན་མོ་ཆུ་ལ་
ཉ་ལྟར་འཛུལ། །བསེར་བུ་རླུང་ལ་བང་ཁ་བགོ །བར་སྣང་དབྱིངས་ལ་བྱ་ལྟར་
ལྡིང༌། །སྤྲིན་ནག་ཟུར་ནས་ཐོག་སེར་འབེབས། །ཞེས་བྲིས་འདུག་པ་ལས་མོན་
ཤིང་ཁྲི་རྒྱལ་པོ་འདི་ཕྱོགས་བཞིར་གྲགས་པའི་བདུད་བཞིའི་གྲས་སུ་ཡོད་
ཅིང་། ཆོས་བསྟན་པ་སྣུབ་མི་དང་ཁ་ནས་མ་ཎི་མི་འདོན་པ། ལག་པས་
ཕྲེང་བ་མི་བགྲངས་བ། གསོད་རྒྱུ་སྡིག་པ་དང་ཤ་ཟ་ཁྲག་འཐུང་བྱེད་པའི་
བདུད་ཀྱི་ཁྱད་ཆོས་ཕལ་ཆེར་ཚང་བའི་མི་གཤིས་རྒྱུད་རྩུབ་ཅིང་དྲག་རྩལ་ལ་
མཁས་པ་ཞིག་གི་གཟུགས་བརྙན་གསལ་བོར་བྲིས་པ་ལེགས་གྲུབ་བྱས་ཡོད།
ཤིང་ཁྲི་རྒྱལ་པོ་ནི་སྤྱིར་ན་མིའི་རིགས་རྒྱུད་ཡིན་ཡང་ཁོའི་གཤིས་རྒྱུད་དང་
སྤྱོད་སྟངས་སོགས་ནི་བདུད་ཀྱི་རིགས་དང་ཁྱད་མ་མཆིས། ད་དུང《ཧོར་
གླིང་གཡུལ་འགྱེད》ལས། ཕོ་ང་དང་ང་ངོ་མ་ཤེས་ན། །ཧོར་ནག་དམག་གི་
དྭངས་རྩེ་ལ། །དམག་དཔོན་ཐང་ནག་རྩེ་རྒྱལ་ཟེར། །དམག་འཐུ་ནག་ཅན་
གྱི་བདག་པོ་ཡིན། །རྟ་མགྱོགས་པ་ནག་པོ་འབྲོང་འདུར་ཡིན། །གྲི་རྣོན་པོ་སྤུ་
གྲི་ལྟག་ན་གཟེར། །ཁྲབ་ནག་དུག་ཟེར་འབར་བ་ཡིན། །རྨོག་ནག་མུན་པའི་
ལས་ཚན་ཡིན། །འཕྲུ་ནག་སྤྲིན་ནག་རྔམ་ཆེན་ཡིན། །མདུང་ནག་བདུད་
མཚོན་རྣོ་ཆེད་ཡིན། །ནག་པོ་བདུན་གྱིས་བསྐོར་པ་འདི། །བདུད་ནག་པོས་
དཀྱིལ་ནས་ཆས་པ་ཡིན། །རྟིང་མ་མི་ཤ་རློན་ཟ་ལ། །བདུད་ཀླུ་བཙན་ངེད་
གཉིས་འདྲ་འདྲ་ཡིན། །ཞེས་བྲིས་པ་འདི་ལས་ཀྱང་ཧོར་གྱི་དམག་དཔོན་ཐང་
ནག་རྩེ་རྒྱལ་འདི་ནག་པོ་བདུན་གྱིས་བསྐོར་པ་དང་བདུད་ནག་པོས་དཀྱིལ་
ནས་ཆས་ཤིང༌། རྙིང་མ་མི་ཤ་རློན་ཟ་བྱེད་པ། བདུད་ཀླུ་བཙན་དང་འདྲ་
559



བའི་ལྡོག་ཟླའི་དམག་དཔོན་འགྲན་ཡ་མེད་པ་ཞིག་ཞིབ་འབྲི་བྱས་ཡོད་པས་
ཧ་ཅང་གསོན་ཉམས་ལྡན་ཞིང་ངོ་མཚར་བའི་དམག་དཔོན་ཞིག་གི་གཟུགས་
བརྙན་ཀུན་གྱིས་སྤྱན་ལམ་དུ་བཞེངས་བྱུང༌། སྤྱིར་ན་བདུད་ཀླུ་བཙན་དང་
ཁྱོད་མ་མཆིས་པ་ཞིག་མིན་ཡང་། འདིར་ཡང་གཅིག་ནི་རང་གི་དཔའ་རྩལ་
འགྲན་ཡ་མེད་ཚུལ་གཞན་ལ་ངོམས་པ་དང་། གཉིས་ནི་ལྡོག་ཕྱོགས་ཀྱི་མི་
སྣ་འཇིགས་ཤིང་རྟུལ་ཕོད་ཅན་ཞིག་མིན་ན་དྲང་ཕྱོགས་ཀྱི་མི་སྣའི་རྩལ་དང་
ཤུགས་དེ་ཡང་བསྐྲུན་པར་དཀའ་བ་ཞིག་ཕྱིར་མངོན་པ་དང་ལེགས་འབྲི་
བྱེད་ཐབས་མེད་པ་ཞིག་ཀྱང་ཡིན།
གསུམ་སྟེ། གླིང་སྒྲུང་ལས་ངོ་གཉིས་མའི་གཟུགས་བརྙན་ཞིབ་འབྲི་
བྱས་པའི་སྐོར། འདི་ཕྱོགས་ཀྱི་མི་སྣ་རྒྱལ་ཕྲན་སོ་སོ་ན་ཡོད་ཀྱང་གླིང་གི་ཁྲོ་
ཐུང་ནི་ཤིན་ཏུ་དཔེ་མཚོན་དུ་གྱུར་བའི་ངོ་གཉིས་ལྡན་གྱི་མི་སྣ་ཞིག་ཞིབ་
འབྲི་བྱས་འདུག ཁྲོ་ཐུང་ལ་ཆ་མཚོན་ན་སྤྱིར་གླིང་གི་གེ་སར་རྒྱལ་པོའི་ཨ་ཁུ་
ཡིན་ཡང་ཁོང་གི་བྱ་སྤྱོད་པ་ནི་ངོ་གཉིས་མ་ཁོ་ན་ཡིན་པས་གླིངགི་གྱོད་གཞི་
ཕལ་ཆེར་གྱི་སྣ་འདྲེན་ཁོང་རང་ཡིན། བོད་མིའི་ཁ་དཔེར། ཁྲོ་ཐུང་ཁྲོ་མ་
ཐུང་ན། གེ་སར་གེ་མི་སར། ཞེས་བཤད་པ་ལྟར། གླིང་གེ་སར་གྱི་གཞན་
ཕན་གྱི་འཕྲིན་ལས་ཡོངས་སུ་འགྲུབ་དགོས་ན་གྱོད་སྣ་འདྲེན་པའི་མི་ཞིག་
མེད་མི་རུང་བ་བཞིན་ཁྲོ་ཐུང་ཡང་མེད་ན་མི་ཆོག་པའི་མི་སྣའི་གཟུགས་
བརྙན་ཞིག་འབུར་ཐོན་བྱས་ནས་བྲིས་འདུག གླིང་སྒྲུང་གི་སྒྲིག་གཞི་གྲུབ་ཆ་
ཐོག་ནས་བལྟས་ན་ངོ་གཉིས་མའི་རིགས་འདིས་གཏམ་རྒྱུད་ཀྱི་བྱུང་འཕེལ་
དང་སྒྲུང་ཁག་གི་གོང་འོག་བར་གྱི་མཐུད་འཚམས་སྦྱོར་བའི་ནུས་པ་ཆེན་པོ་
ཐོན་ཡོད། ལར་ཁྲོ་ཐུང་སྐྱེས་པ་གླིང་ནས་སྐྱེས་ཤིང་རིགས་རུས་ཆེ་རྒྱུད་ཡིན་
མོད་འོན་ཀྱང་ཁོང་གི་ཀུན་སློང་ནག་ཅིང་སྤྱོད་པ་ངན་པ་དེ་སྒྲུང་ཁག་མང་
560



ཤོས་ནང་དུ་གསལ་བོར་བྲིས་འདུག དཔེར་ན《ཧོར་གླིང་གཡུལ་འགྱེད》ལས
མ་བཞི་དཔོན་པོ་ཁྲོ་ཐུང་དེ། ཁ་ཕར་འཁོར་ཌ་རུ་ངོ་གཉིས་ཡིན། ཁ་ཚུར་
འཁོར་ཕུར་བུ་ཟུར་གསུམ་ཡིན། གཏམ་ཕུག་མེད་སྒོ་ཁྱི་ཟུག་ཟུག་ཡིན། ལས་
ཅི་བྱས་དམའ་འབབ་ཁུར་ཁུར་ཡིན། གཞིས་བུད་མེད་ཐོག་ལ་ང་རྒྱལ་ཆེ། ཤ་
ཕུ་ནུའི་སྟེང་ལ་དཔའ་བོ་སྟག སྡང་དགྲ་བོ་མཐོང་ན་སྡར་མ་ཝ། གླིང་ལྷ་སྡེ་
དཀྱིལ་ནས་ཁ་ཕོ་ཅན། ཧོར་གུར་དཀར་རིག་ན་ཡ་མཆུ་འདར། ཧོར་ཤན་
པ་རིག་ན་རྐྱང་ཕྱག་འཚལ། ཧོར་འབུམ་དམག་རིག་ན་སྒུར་སྒུར་བྱེད། དགྲ་
རྒྱུགས་སྣ་དཔུང་ཁྲིད་བྱེད་མཁན་ཡིན། ཆར་འབབ་སྣ་རླུང་ཁྲིད་བྱེད་མཁན་
ཡིན། མི་དེ་ལ་ཡག་བཤད་གཅིག་ཀྱང་མེད། ཅེས་བྲིས་ཡོད་པ་ལས་གསལ་
བོར་རྟོགས་ཐུབ་པ་སྟེ། ཁྲོ་ཐུང་ཁོ་ཕར་འཁོར་ཌ་རུ་བཞིན་ངོ་གཉིས་ལྡན་
ཞིག་ཡིན་ཞེས་དཔེར་དྲངས་ནས་བརྗོད་པ་འདིས་ཁྲོ་ཐུང་ཁ་ཕར་འཁོར་
མི་ཞིག་དང་ཁ་ཚུར་འཁོར་མི་ཞིག་ཡིན་པ་གསལ་བོར་བྲིས་འདུག ད་དུང་
ནང་མི་ལ་སྡང་ཞིང་ཕྱིའི་དགྲ་བོ་མཐོང་ན་སྡར་མ་ཝ་བཞིན་ཡ་མཆུ་འདར་
བ་ཞིག་ཀྱང་ཡིན་པ་བྲིས་ཡོད་པ་དང་། ཆར་འབབ་སྣ་རླུང་གིས་ཁྲིད་པ།
དགྲ་རྒྱུགས་སྣ་དཔུང་ཁྲིད་བྱེད་མི་ཞིག་ཀྱང་ཡིན་པ་སོགས་ཀྱི་རང་གཤིས་
ངན་པ་རི་མོར་བལྟས་པ་ལྟར་གསལ་བོར་མིག་ལམ་དུ་ཤར་ཐུབ་པའི་སྒྱུ་
རྩལ་གྱི་གཟུགས་བརྙན་མངོན་པ། གཞན《ཧོར་གླིང་གཡུལ་འགྱེད》ལས།
ཁ་ཕར་འཁོར་རལ་གྲི་སོ་གཉིས་པོ། ཚུར་གཏམ་བྲ་བོ་ཟུར་གསུམ་པ། མི་
ཁྱོད་ལ་ཡག་བཤད་ཅི་ཡང་མེད། དེ་མེད་དོན་རྩ་བ་བཤད་པ་ན། ཆུང་
མ་ལས་སྐྱེས་པའི་ཞག་བདུན་དུས། མས་མ་སོས་བ་དུས་མཛོ་མོར་བསྟུན།
མཛོ་མོས་མ་སོས་རྒོད་མར་བསྣུན། རྒོད་མས་མ་སོས་ཁྱི་མོར་བསྟུན། དེས་
སོས་པས་མ་བཞི་ཁྲོ་ཐུང་ཐོགས། ཁྱོད་ཁྲོ་ཐུང་ཟེར་བ་དོན་གཅིག་ཡོད། ཁྱོད་
561



ཁྲོ་བ་བཟའ་ཚང་ནང་ལ་ཁྲོ། ཁྱོད་ཐུང་བ་ཕུ་ནུའི་གྲལ་ན་ཐུང་། ཞེས་བྲིས་
ཡོད་པ་ལས་ཀྱང་ཁྲོ་ཐུང་འདི་མི་ངན་པ་ཁྱད་མཚར་ཅན་ཞིག་ཡིན་ཕྱིན་ཐོག་མ་
སྐྱེས་པ་ནས་མས་མ་སོས་མཛོ་མོར་བསྣུན། ཁྱི་མོར་བསྣུན། རྒོད་མར་བསྣུན་
ནས་ད་གཟོད་སོས་པ་ཞིག་ཡིན། དེ་བས་མིང་ལ་ཡང་མ་བཞིའི་དཔོན་པོ་ཁྲོ་
ཐུང་ཐོགས་པ་ལགས། སྤྱིར་ན་འཇིག་རྟེན་མི་ཞིག་སྐྱེས་པ་ནས་མ་བཞིས་གསོས་
པའི་ལོ་རྒྱུས་ཤིག་གོ་རྒྱུ་མེད། ལྷག་པར་དུ་ཁྱི་མོར་བསྣུན་པའི་ལོ་རྒྱུས་ཤིག་གོ་
མ་མྱོང་ཡང་སྒྲུང་རྩོམ་ནང་གི་མི་སྣའི་དགོས་མཁོ་ལྟར་དུ་འདི་འདྲའི་ཐུན་མོང་
མ་ཡིན་པའི་གཟུགས་བརྙན་ཞིག་གཟས་ནས་ཞིབ་འབྲི་བྱས་པ་ཡིན། ངོ་གཉིས་
མའི་ཚབ་བྱེད་ཀྱི་མི་སྣ་ཁྲོ་ཐུང་གི་གཟུགས་བརྙན་གླིང་སྒྲུང་ལས་ཞིབ་འབྲི་བྱས་
པ་ཤིན་ཏུ་ཡོངས་གྲུབ་བྱུང་ཡོད། ད་དུང་རྩོམ་རིག་སྒྱུ་རྩལ་གྱི་རིན་ཐང་ཡང་
ཚད་ངེས་ཅན་ཞིག་ལ་ཐོན་འདུག ལར་ཁྲོ་ཐུང་ངོ་གཉིས་མའི་ཚབ་བྱེད་མི་སྣ་
ཞིག་ཡིན་ཡང་ཁོང་ལ་ངན་འབྲས་མ་གཏོགས་ཕན་འབྲས་ཅུང་ཙམ་མེད་ཅེས་
བརྗོད་ན་མི་འགྲིག་སྟེ། གླིང་གེ་སར་མཆོག་གིས་དགྲ་བདུད་ལ་ལ་འདུལ་སྐབས་
སུ་ཁོང་ཁྲོ་ཐུང་གི་ཤུགས་ལ་བརྟེན་ནས་འདུལ་བ་མ་གཏོགས་ཅི་བྱ་གཏོལ་མེད་
དུ་གྱུར་བའི་ལོ་རྒྱུས་ཀྱང་ཡོད་པ་རེད། འདི་ཐམས་ཅད་ལ་གཅིག་བགོས་གཉིས་
འགྱུར་གྱི་ལྟ་བ་བཟུང་ནས་དཔྱད་པ་གཏོང་རྒྱུ་ནི་གལ་ཆེའོ། །
གསུམ། གླིང་སྒྲུང་ལས་སྤྲུལ་སྒྱུར་གྱི་མི་སྣའི་
གཟུགས་བརྙན་ཞིབ་འབྲི་བྱས་པའི་སྐོར།
གླིང་སྒྲུང་འདི་ཐོག་མཐའ་བར་གསུམ་དུ་དངོས་ཡོད་རིང་ལུགས་
དང་རྟོགས་པ་འཆར་ཡན་རིང་ལུགས་ཟུང་འབྲེལ་གྱི་རྩོམ་སྟངས་སྤྱད་ཡོད།
562



སྒྲུང་དཔེའི་ནང་ཞིབ་འབྲི་བྱས་པའི་དྲང་ལྡོག་ཕྱོགས་ཀྱི་མི་སྣ་གང་ཡིན་ཡང་
ཐམས་ཅད་དངོས་ཡོད་འཚོ་བའི་ནང་གནས་པའི་ཤ་ཁྲག་གཉིས་ལྡན་གྱི་
གང་ཟག་ཡིན་ལ། ད་དུང་ལྷ་སྒྲུང་གཏམ་རྒྱུད་ནང་གི་མི་སྣར་ཡང་གྱུར་
ཡོད། ཁོ་ཚོ་ཕལ་ཆེར་ལྷ་འདྲེ་དང་འབྲེལ་འདྲིས་བྱེད་ཐུབ་པར་མ་ཟད་དུད་
འགྲོ་སྲོག་ཆགས་དང་མདའ་མདུང་གྲི་གསུམ་ཡིན་ཡང་མི་གཤིས་ཅན་ཏུ་
གྱུར་ཏེ། མི་དང་མཚུངས་པའི་སྐད་ཆ་སྨྲ་ཤེས། ཀློག་པ་པོའི་ཡིད་སེམས་
ཀྱང་སྤྲོ་ཉམས་རྣམ་པར་ལྡན་པའི་འཇིག་རྟེན་གསར་བ་ཞིག་ཏུ་དྲངས་བའི་
སྣང་བ་ཡང་འཆར་ཐུབ། ཁྱད་པར་དུ་གེ་སར་རྒྱལ་པོ་མཆོག་གཙོ་མཛད་
པའི་མི་སྣ་ཉུང་ཤོས་ཤིག་སྤྲུལ་སྒྱུར་ལ་ཐོགས་པ་མེད་པ་ལས་གཞན་རྟ་དང་
འཁོར་གསུམ་ཡང་སྤྲུལ་སྒྱུར་ཐུབ་པ་རེད། ཡིན་ནའང་གླིང་སྒྲུང་ལས་སྤྲུལ་
སྒྱུར་གཟུགས་བརྙན་ཞིབ་འབྲི་བྱས་པའི་ཁྱད་ཆོས་གཙོ་བོ་ནི་གཉིས་ཡོད་དེ། །
གཅིག་ནི་མིའི་གཟུགས་སུ་སྤྲུལ་བ་བསྒྱུར་བའི་སྐོར་འདིའི་ཕྱོགས་ཀྱི་
སྤྲུལ་པའི་ནུས་པ་དེ་སྐྱེས་བུ་སུར་ཡང་ལྡན་པ་ཞིག་མིན་ཏེ། གཙོ་བོ་སྐྱེས་
མཆོག་དམ་པ་གླིང་རྗེ་གེ་སར་རྒྱལ་པོར་སྤྲུལ་སྒྱུར་གྱི་དབང་ཐང་དེ་མངའ་
བ་རེད། དེ་ཡང་ཕྱོགས་བཞིའི་དགྲ་བཞི་དང་རྫོང་ཆེན་བཅོ་བརྒྱད་རྫོང་
ཕྲན་ཉེར་གཅིག་བཅས་ཕབ་པའི་དགོས་མཁོ་ཡང་ཡིན། གླིང་སྒྲུང་ལས་ཁོང་
གི་སྤྲུལ་བ་རྒྱ་ཚོང་དཔོན་ཉི་མ་ལག་ཆེན་དང་བན་རྒན་དབུ་སེ། རྒྱ་ཕྲུག་
བསམ་པའི་དོན་འགྲུབ། མོ་མ་ཀུན་ཤེས། དཔོན་གཡོག་བདུན། ལག་དོ་
དཔའ་གསར་བཅས་མང་པོ་ཡོད། དེ་དག་ལས་ཀྱང་གཟུགས་བརྙན་ཞིབ་
འབྲི་བྱས་པ་འབུར་ཐོན་བྱུང་ཡོད་པ་དེ་ནི་འཇང་གི་མོ་མ་ཀུན་ཤེས་རེད།
དཔེར་ན《ཧོར་གླིང་གཡུལ་འགྱེད》ལས། དེ་ནས་ཉིན་ཞིག་སྐུ་རྗེ་སེང་ཆེན་
རྒྱལ་པོ་དེ་ཉིད་འཇང་གི་མོ་མ་ཀུན་ཤེས་དཔོན་གཡོག་ཏུ་སྤྲུལ་ནས་ཧོར་
563



ཡུལ་ལ་ཕེབས་ཏེ། འཇང་ནག་པོའི་སྨྱུག་ཞུ་མགོ་ལ་གྱོན། རས་ནག་པོའི་
གོས་ལཱ་ལུས་ལ་གྱོན། མི་ལ་འདྲི་མཁས་པ། རང་གི་བཤད་མཁས་པ། མོ་
ཡིག་མང་བོ་དྲེལ་ལ་བཀལ་པ། སྔར་སོང་མངོན་ཤེས་འཕྲུལ་གྱིས་བཤད་
པ། ཕྱི་འོངས་ལུང་བསྟན་ཡི་གེ་འབྲི་བ། ད་ལྟ་ཅི་འོང་ཐིག་ལ་འདེབས་པ།
མངོན་ཤེས་ལ་ཐོགས་པ་མེད་མཁན་རྒྱུས་ཡོད་བརྒྱ་བས་རྒྱུས་ཞིབ་པ། ངོ༌
ཤེས་བརྒྱ་བས་རྟགས་ཆེ་བ། བུ་ཆུང་བརྒྱ་བས་མིག་རྣོ་བ་ཞིག་ཨ་ཆེན་ངོམ་
ཐང་སྐྱ་མོའི་ནག་པོ་ལྕགས་རྫོང་བར་མའི་སྒོ་ལ་ཕྱིན་ནོ། །དེ་ནི་སུས་བལྟས་
ན་ཡང་ཁུངས་བཙུན་པ། རྗེས་ཐུབ་པ་ཞིག་འདུག་ཟེར་བའི་སྐད་ཆ་དེ་ཡང་
རྩེ་དཀར་མོའི་རྩེ་སྟོང་གི་ནང་ནས་ཐོས། ཞེས་བྲིས་འདུག་པ་ལས་གེ་སར་གྱི་
སྤྲུལ་བ་བསྒྱུར་ནས་འཇང་གི་སྨྱུག་ཞུ་མགོ་ལ་གྱོན་པ་དང་རས་ནག་པོའི་གོས་
ལཱ་ལུས་ལ་གྱོན་ཞིང་། མོ་མོའི་ཁྱད་ཆོས་ལྟར་དུ་མི་ལ་འདྲི་མཁས་པ། རང་
གིས་བཤད་ཤེས་པ། མངོན་ཤེས་ལ་ཐོགས་པ་མེད་པ། སུས་བལྟས་ཀྱང་མོ་
མ་ཀུན་ཤེས་ཉིད་དངོས་སུ་སླེབས་པ་ལྟར་མངོན་ཞིང་དགར་དཀའ་བའི་
གནས་སུ་གྱུར་འདུག་པ་འདི་ནི་སྤྲུལ་སྒྱུར་གཟུགས་བརྙན་ཞིབ་འབྲི་བྱས་པའི་
སྒྱུ་རྩལ་གྱི་ཆུ་ཚད་ཤིན་ཏུ་མཐོན་པོར་སླེབས་པའི་མངོན་རྟགས་རེད། སྤྲུལ་
སྒྱུར་གྱི་མཐུ་དང་ནུས་པར་བརྟེན་ནས་ཕས་རྒོལ་སྟོང་ཕྲག་ཆོམ་དུ་ཕབ་པ་
འདི་གླིང་སྒྲུང་གི་ཐུན་མོང་མ་ཡིན་པའི་ཁྱད་ཆོས་ཡིན་པ་མ་ཟད། གླིང་
སྒྲུང་གི་གཏམ་རྒྱུད་ཀྱི་གོ་རིམ་ཆགས་པར་བརྟག་ན། ཧོར་གུར་དཀར་རྒྱལ་
པོ་ལྟ་བུར་མཚོན་ན་འབྱུང་བ་ལྔ་ལ་རང་དབང་མངའ་བའི་རྒྱལ་པོ་མཐུ་
སྟོབས་ལྡན་པ་ཞིག་ཡིན་པས་གལ་སྲིད་གེ་སར་མཆོག་ལ་སྤྲུལ་སྒྱུར་གྱི་ནུས་
རྩལ་རླབས་པོ་ཆེ་ཞིག་མེད་ཕྱིན་ཧོར་གུར་དཀར་རྒྱལ་པོར་གཉའ་སྒ་ཡང་
བསྟོད་དཀའ་མོ་འདུག དེ་བས་གཏམ་རྒྱུད་ཀྱི་གོ་རིམ་དང་མཇུག་ཀྱང་འོས་
564



ཤིང་འཚམ་པ་ཞིག་འགྲུབ་དཀའ་མོ་རེད།
གཉིས་ནི། དུད་འགྲོ་སྲོག་ཆགས་ཀྱི་གཟུགས་སུ་སྤྲུལ་བ་བསྒྱུར་བའི་
སྐོར། འདི་ཕྱོགས་སུ་ཉ་ཆེན་དཔྲལ་བ་ཁ་ཆེ་དང་སྤྲེའུ། འབྲོང་གཡག ལྷ་བྱ་
ཁྲུང་ཁྲུང་བཅས་ཀྱི་གཟུགས་སུ་སྤྲུལ་སྒྱུར་གྱི་གཟུགས་བརྙན་གང་མང་ཡོད་
པ་ལས་གླིང་གི་ཁྲོ་ཐུང་སྤྲུལ་བསྒྱུར་གྱི་གཟུགས་བརྙན་དེ་ཤིན་ཏུ་ངོ་མཚར་
ཞིང་སྤྲོ་ཉམས་ལྡན་པ་ཞིག་རེད། དཔེར་ན《བྷེ་གླིང་གཡུལ་འགྱེད》ལས། དེའི་
ཚེ་སྟག་རོང་ཁྲོ་ཐུང་གིས་ད་ནི་རྫུ་འཕྲུལ་ཞིག་མ་བསྟན་ན་མི་ཐུབ་ཐག་གིས་
ཆོད་དགོངས་ནས་དེ་མ་ཐག་འབྲོང་གཡག་རི་རབ་ཙམ་ཞིག་ཏུ་སྤྲུལ་ནས་
གབ་རྩེ་སོགས་མི་ལྔ་རྐང་ཞབས་སུ་སྦས། གཡག་རྭ་འདོམ་བརྒྱད་ཅུ་ལས་མེ་
ལྕེ་དམར་ཧང་ཧང་བྱེད་པ། ལུས་ན་ཡང་རྡོ་རྗེ་མེ་ཡི་དཔུང་རབ་ཏུ་འབར་
བ། ཁོ་ནས་སྒྲ་སྒྲོག་པའི་ངུར་སྐད་འབྲུག་བརྒྱ་དུས་གཅིག་ཏུ་ལྡིར་བ་ལྟ་བུ།
རྐང་ལག་གིས་ས་ལ་བརྡབས་ཚེ་དེ་མ་ཐག་གནམ་ས་འདར་ཤིག་ཤིག་ཙམ་
དུ་བྱས་པ་ན། བྷེ་དམག་གང་མང་ཧ་ལས་ནས་ཅི་བྱ་གཏོལ་མེད་དུ་འགྱུར་
པའི་དུས་ན། དེའི་ནང་ནས་བྷེ་དཔོན་ཐོག་ལྷས་ཐེ་ཚོམ་སྤུ་ཙམ་ཡང་མི་བྱེད་
པར་གྲི་བཏོན་ནས་སྤྲུལ་བའི་གཡག་རྒོད་སྟེང་དུ་མཆོངས་བ་ན་གཡག་རྒོད་
དེས་ཁྲོས་པའི་རྣམ་འགྱུར་ཞིག་བསྟན་ནས་རྭ་གཡུག་གཅིག་གིས་ཐོག་ལྷ་
དཔག་ཚད་གཅིག་གི་བར་སྣང་ལ་གཡུགས་ཏེ་ས་ལ་འགྱེལ། ཞེས་བྲིས་པ་
ལས་ཁྲོ་ཐུང་སྤྲུལ་བ་བསྒྱུར་བའི་འབྲོང་གཡག་གི་གཟུགས་བརྙན་གཞན་དང་
མི་མཚུངས་བའི་གཡག་རྭ་འདོམ་བརྒྱད་ཅུ་ལས་མེ་ལྕེ་འབར་བ།ལུས་ན་རྡོ་
རྗེ་མེ་དཔུང་འབར་བ། རྐང་ལག་གིས་ས་བརྡབས་ཚེ་གནམ་ས་གཉིས་ཀྱང་
འདར་བའི་སྣང་ཚུལ་སྟེར་བ་ཞིག་ཞིབ་འབྲི་བྱས་ཡོད། ཁྲོ་ཐུང་གི་སྤྲུལ་བ་
འབྲོང་གཡག་འདི་ཡང་སྒྲོ་འདོགས་དང་རྟོག་པ་འཆར་ཡན་རིང་ལུགས་ཀྱི་
565



རྩོམ་རིག་གི་འབྲི་ཐབས་སྤྱད་པའི་དབང་གིས་འབྲོང་གཡག་ཕལ་བའི་ཚད་
ལས་བརྒལ་བ་ཞིག་ཞིབ་འབྲི་བྱས་འདུག དེ་ནི་ལྷ་གཡག་གི་ཁྱད་ཆོས་ཚང་
བའི་གཟུགས་བརྙན་ཞིག་ཞིབ་འབྲི་བྱས་ནས་ལེགས་གྲུབ་བྱུང་ཡོད།
གལ་སྲིད་བྷེ་རའི་དམག་དཔོན་ཐོག་ལྷ་ཕམ་པར་བཟོ་བའི་དབང་
ཐང་ཁྲོ་ཐུང་ལ་ཡོད་ཀྱང་འབྲོང་གཡག་འཇིགས་སུ་རུང་བ་ཞིག་གི་སྤྲུལ་བ་
མ་བླངས་ན་དེ་མ་ཐག་རྨེག་མེད་བཟོ་ཐུབ་པའི་ངེས་པ་ཡེ་ནས་མེད། གཞན་
ཡང་གླིང་གེ་སར་རྒྱལ་པོ་ཁོང་དང་ཁོང་གི་ཁྲབ་རྨོག་ཆིབས་པ་སོགས་སྤྲུལ་
པ་སྒྱུར་པ་ཡང་ཧ་ཅང་ངོ་མཚར་བ་ཞིག་རེད། དཔེར་ན། གེ་སར་རྒྱལ་པོ་
ཉིད་རྟ་རྒྱུག་རྒྱན་འཇོག་ལས་རྣམ་པར་རྒྱལ་ཏེ་ཐོག་དང་པོ་བྱང་བདུད་ཀླུ་
བཙན་འདུལ་བར་འགྲོ་བའི་སྐབས་སུ་སེང་ལྕམ་འབྲུག་མོས་རྗེས་དེད་ནས་
ཆོད་ཅིང་ཁ་འབྲལ་མ་ཕོད་པའི་བར་དེར་སྨན་གོང་མ་རྒྱལ་མོའི་བཀའ་
བཀོད་ལྟར་བར་དུ་ཆུ་བོ་ཆེན་པོ་བརྒལ་མཐའ་མེད་པ་ཞིག་ཏུ་སྤྲུལ། རྟ་རྐྱང་
རྒོད་གཡེར་བ་དེ་ཙན་དན་སྡོང་པོ་ཞིག་ཏུ་སྤྲུལ། ཁྲབ་ཆེན་སྲིད་པའི་འཇོལ་
བེར་ཆོས་གོས་རྣམ་གསུམ་ཞིག་ཏུ་སྤྲུལ། ཨ་རྨོག་རྒྱལ་ལེ་ཐོད་དཀར་སྒོམ་
ཞྭ་ཞིག་ཏུ་སྤྲུལ། རྒྱལ་པོ་གེ་སར་ཡང་དགེ་བཤེས་དམ་པ་ཞིག་ཏུ་སྤྲུལ། ཙན་
དན་སྡོང་བོ་དེ་ལ་སྐུ་རྒྱབ་བརྟེན་ནས་གཏོར་མ་གཏོང་གིན་ཆུ་འགྲམ་དེར་
བཞུགས་པའི་ཚུལ་མཛད། ཅེས་བཀོད་འདུག་པ་ལས།གེ་སར་རྒྱལ་པོ་མཆོག་
དང་ཁོང་གི་ཆིབས་རྟ་ཁྱབ་རྨོག་དག་སྤྲུལ་སྒྱུར་ཐུབ་པར་མ་ཟད་གུང་སྨན་
རྒྱལ་མོའི་མཐུ་ནུས་ཀྱིས་ཆུ་མེད་ས་ཆུ་ཡང་ཆེན་པོ་ཞིག་སྤྲུལ་བས་ཡོད་པར་
བསྒྱུར། གླིང་སྒྲུང《བདུད་འདུལ》ཀྱི་གཏམ་རྒྱུད་གོ་རིམ་ལ་བརྟག་ན་གེ་སར་
ཁོང་དང་བཅས་པས་སྤྲུལ་སྒྱུར་གྱི་ནུས་པར་བརྟེན་ནས་འབྲུག་མོ་དང་གེ་
སར་ཁ་བྲོལ་བྱུང་ཐུབ་པ་མ་གཏོགས། རྩོམ་སྟངས་གཞན་པ་སྤྱད་ཀྱང་འདི་
566



འདྲ་འོས་ཤིང་འཚམ་ལ་བློ་ཡིད་འགུག་པ་ཞིག་ཐོན་དཀའ་མོ་འདུག་སེམས་
ལར་གེ་སར་རྒྱལ་པོ་ཉིད་སྤྲུལ་སྒྱུར་ལ་ཐོགས་པ་མེད་ཀྱང་སྨན་གུང་སྨན་
རྒྱལ་མོའི་མགོན་སྐྱབས་དང་ཁ་བྲལ་ཐབས་མེད། གལ་སྲིད་གེ་སར་མཆོག་
ཐབས་ཟད་འུ་ཐུག་ཏུ་གྱུར་པ་དང་ཡང་ན་ལས་དོན་སོགས་བགེགས་རྐྱེན་
ལ་ཐུག་པའམ་ཤོར་ཉེན་ཆེ་བའི་སྐབས་སུ་ཨ་ནེ་གུང་སྨན་རྒྱལ་མོས་གཟུགས་
མེད་ཀྱི་ཁམས་སུ་གླུ་བླངས་ཏེ་མཛུབ་སྟོན་བླ་མེད་དང་རོགས་རམ་བསམ་
གྱིས་མི་ཁྱབ་པ་མཛད་ནས་རྒྱལ་ཁའི་ལམ་དུ་ཁྲིད་པའི་སྲོལ་འདི་གླིང་སྒྲུང་
འདིའི་ཐོག་མཐའ་བར་གསུམ་དུ་མཐོང་ཐུབ། གོང་སྨྲས་ཀྱི་ཁྱད་པར་ཅན་གྱི་
རྩོམ་སྟངས་འདི་དག་ནི། གེ་སར་སྒྲུང་སྤྱིའི་སྲོལ་རྒྱུན་གྱི་རྩོམ་ལུགས་ལེགས་
པོ་ཞིག་ཡིན་ལ་དངོས་ཡོད་རིང་ལུགས་དང་རྟོག་པ་འཆར་ཡན་རིང་ལུགས་
ཟུང་འབྲེལ་གྱི་རྩོམ་ཚུལ་ངོ་མཚར་བ་ཞིག་ཀྱང་ཡིན། གླིང་སྒྲུང་འདིའི་སྒྲིག་
གཞི་ཆགས་ཚུལ་གྱི་ཆ་ནས་བལྟས་ན་ཡང་གཏམ་རྒྱུད་ཀྱི་བྱུང་རིམ་ལྟར་མི་
སྣ་གཙོ་བོ་གེ་སར་རྒྱལ་པོ་འབུར་ཐོན་བྱས་ཏེ་རིམ་གྱིས་འགལ་བ་མེད་པ་
ནས་ཡོད་པ་དང་ཞི་བ་ནས་དྲུག་པ། དམའ་བ་ནས་མཐོ་བར་སླེབས་འདུག་
པའི་གོ་རིམ་ཆགས་ཡོད། སྒྲུང་དཔེའི་ནང་དོན་ཡང་ཆ་ཚང་ལ་གོ་རིམ་ལྡན་
པ། རྩོམ་གྱི་སྒྲིག་གཞི་ཡང་དམ་ལ་ཁྱད་ཆོས་ཡོད་པ་ཞིག་རེད། གོང་དུ་སྨྲས་
པ་ལྟར། གླིང་རྗེ་གེ་སར་རྒྱལ་པོའི་སྒྲུང་འདིའི་ནང་དུ་སྔ་གཞུག་ཏུ་མི་སྣ་སྟོང་
ཕྲག་འགའི་གཟུགས་བརྙན་ཞིབ་འབྲི་བྱས་འདུག་པ་ལས་གཟུགས་བརྙན་
གསར་བཞེངས་བྱས་པ་ཤིན་ཏུ་ལེགས་གྲུབ་བྱུང་ཞིང་། དཔེ་མཚོན་དུ་གྱུར་
བའི་མི་སྣའི་གཟུགས་བརྙན་བཅུ་ཕྲག་འགའ་མཆིས་པ་རེད། གླིང་གེ་སར་རྒྱལ་
པོ་དང་སྤྱི་དཔོན་ཁྲ་རྒན། འབྲུག་མོ། རྒྱ་ཚ་ཞལ་དཀར། ཁྲོ་ཐུང་། བདུད་
ཀླུ་བཙན་སོགས་རགས་ཙམ་ཞིག་གོང་དུ་བརྗོད་པ་ལས་གཞན་བློ་རིག་
567



འཛོམས་པའི་ཚ་ཞང་འདན་མ། ཁོག་རྒྱ་ཡངས་པའི་སེང་བློན་རྒྱལ་པོ། ཁ་ལྕེ་
བདེ་བའི་མི་ཆུང་ཁ་བདེ། སྤྱང་གྲུང་ལྡན་པའི་ཆོས་སྐྱོང་བེར་ནག བློ་སེམས་
དཀར་བའི་ཤན་པ་རྒྱལ་པོ།བྱམས་བརྩེ་ལྡན་པའི་འགོག་བཟའ། ཕྲག་དོག་
ཅན་གྱི་རྒྱ་བཟའ། བློ་ཁོག་ཆེ་བའི་མེ་བཟའ། གདུག་རྩུབ་ཅན་གྱི་ཨ་སྟག་ལྷ་
མོ། ཧམ་པ་ཅན་གྱི་གུར་དཀར་རྒྱལ་པོ། རང་ཚོད་མེད་པ་ས་དམ་རྒྱལ་པོ།
ངན་རིགས་ཚང་བ་ཤིང་ཁྲི་རྒྱལ་པོ་ལ་སོགས་ཞིབ་འབྲི་བྱས་པ་གསོན་ཉམས་
ལྡན་ཞིང་སྤྱི་ཚོགས་འཚོ་བའི་ནང་གི་མི་གསོན་པོ་ཞིག་གི་སྣང་ཚུལ་ཡང་མ་
བཅོས་རང་ཤུགས་སུ་ཤར་དུ་བཅུག་ཡོད། གླིང་སྒྲུང་འདི་མི་རབས་ནས་མི་
རབས་བར་དུ་བོད་རིགས་མི་དམངས་ཀྱི་ཁྲོད་དུ་ཉམས་པ་མེད་པར་དར་
ཁྱབ་དང་དགའ་བསུ་བྱེད་པའི་རྒྱུ་རྐྱེན་གཙོ་བོ་དེ་ཡང་སྒྲུང་ནང་མི་སྣ་ཞིབ་
འབྲི་བྱས་པ་ལེགས་གྲུབ་བྱུང་བའི་དབང་གིས་ཟད་པ་མེད་པའི་སྒྱུ་རྩལ་གྱི་
གཞན་འགུག་ནུས་པ་ཆེན་པོ་ཞིག་ལྡན་པས་སོ། །འདིར་ཡང་གླིང་སྒྲུང་འདི་
རྒྱ་ཆེ་ཞིང་གཏིང་ཟབ་པའི་སྒྱུ་རྩལ་གྱི་རིན་ཆེན་བང་མཛོད་ཅིག་ཡིན་པའང་
གསལ་བཤད་ཡིད་ལ་ངེས་པ་ཞིག་བྱས་ཡོད། །
568



ལེའུ་བཅུ་བཞི་པ། གླིང་སྒྲུང་དང་ཆོས་ལུགས་བར་གྱི་
འབྲེལ་བའི་སྐོར་བཤད་པ།
ད་ལྟ་རྒྱལ་ཁབ་ཕྱི་ནང་གི་མཁས་པ་བགྲེས་གཞོན་མི་ཉུང་བས་བཞེད་
པ་ལྟར་ན། གླིང་རྗེ་གེ་སར་རྒྱལ་པོ་ནི་བོད་རབ་བྱུང་དང་པོའི་སྐབས་སུ་
ཁམས་སྡེ་དགེ་ཕྱོགས་སུ་སྐུ་བལྟམས་པའི་ལོ་རྒྱུས་ཀྱི་དཔྱད་པ་མང་པོ་བཏང་
ཡོད། གལ་སྲིད་གེ་སར་རྒྱལ་པོ་མཆོག་བོད་རབ་བྱུང་དང་པོའི་སྐབས་སུ་
འཁྲུངས་པའི་དབང་དུ་བཏང་ན། བགྲང་བྱ་གཅིག་སྟོང་ཡས་མས་ལས་
འདས་མེད་པར་བརྟེན། སྐབས་དེར་ནང་བ་སངས་རྒྱས་ཆོས་ལུགས་ནི་བོད་
ལྗོངས་ཡོངས་སུ་ཁྱབ་དང་ཁྱབ་བཞིན་མཆིས་པ་མ་ཟད། བོད་རིགས་སྤྱི་
ཚོགས་ཀྱི་ཆབ་སྲིད་དང་དཔལ་འབྱོར། དམག་དོན། རིག་གནས་སྒྱུ་རྩལ་
བཅས་ལ་ཡང་ཤན་ཤུགས་ཐེབས་བཞིན་པའི་སྒང་ཡིན། དེ་ཡང་བོད་བརྒྱུད་
ནང་བསྟན་ཆོས་ལུགས་དར་ཁྱབ་དུ་སོང་བའི་བགྲང་བྱ་གཅིག་སྟོང་སུམ་
བརྒྱ་ལྷག་གི་རིང་ལ། གངས་ཅན་བོད་རིགས་པ་རྣམས་ལ་དཀོན་མཆོག་
གསུམ་ལ་དད་མོས་ཟློག་མེད་བགྱིས་པའི་འདུ་ཤེས་དང་བག་ཆགས་ཟབ་མོ་
བཞག་ཅིང་། དུས་དང་རྣམ་པ་གང་ལའང་འབྲལ་ཐབས་མེད་པ་ཞིག་ཏུ་
གྱུར་འདུག གླིང་གེ་སར་སྒྲུང་ལ་མཚོན་ན། འདི་འདྲའི་སྤྱི་ཚོགས་ཀྱི་ཆ་རྐྱེན་
569



འོག་ཏུ་གྲུབ་པའི་སྒྲུང་རྩོམ་ཞིག་ཡིན་ཕྱིར། ཆོས་ལུགས་ཀྱི་ཤན་ཤུགས་མ་
ཐེབས་རང་ཐེབས་རེད་སེམས། ད་དུང་གེ་སར་སྒྲུང་ནི་བྱུང་བའི་དུས་རབས་
སྔ་བ་དང་ཁྱབ་རྒྱ་ཆེ་བ། དར་ཁྱབ་ཀྱི་རྣམ་པ་ཡང་མང་པ། བརྗོད་བྱའི་
དོན་ཡང་ཁྱབ་ཆེ་ལ་ཕུན་སུམ་ཚོགས་པ་ཞིག་ཡིན་པར་བརྟེན། གེ་སར་སྒྲུང་
དང་ཆོས་ལུགས་ཀྱི་འབྲེལ་བ་ཡང་རྙོག་དྲ་ཅུང་ཆེ་བའི་གནས་ཚུལ་མངོན་
གསལ་དུ་བྱུང་འདུག གཞན་ཡང་སྒྲུང་རྩོམ་འདི་དར་ཁྱབ་དང་འཕེལ་རྒྱས་
སུ་འགྲོ་བའི་བརྒྱུད་རིམ་ནང་དུ་འཚོལ་སྡུད་མཁན་དང་དག་སྒྲིག་པ། སྒྲུང་
པ་བཅས་ཀྱི་ཁ་ལག་བརྒྱུད་ནས་གསར་སྣོན་དང་ཞུ་དག་བགྱིད་པའི་སྐབས་
སུ་ཆོས་ལུགས་ཀྱི་ཤན་ཤུགས་རྒྱ་ཆེན་པོ་ཐེབས་ཡོད། འདིར་གདོད་མའི་
ཆོས་ལུགས་དང་རྗེས་གྲུབ་ཀྱི་ཆོས་ལུགས་མི་འདྲ་བས་ཤན་ཤུགས་ཡོད་པ་
ལས་གཞན། ཆོས་ལུགས་གཅིག་པའི་ནང་གི་གྲུབ་མཐའ་མི་གཅིག་པས་ཀྱང་
ཤན་ཤུགས་ལྕི་ཡང་གང་མང་ཐེབས་འདུག དེའི་ཕྱིར། སྒྲུང་དཔེ་འདིའི་
ནང་དུ་བོད་གནའ་རབས་ཀྱི་གདོད་མའི་ཆོས་ལུགས་དང་རང་བྱུང་གི་ལྷ་ལ་
དད་མོས་བགྱིད་པའི་ཚུལ་མཐོང་ཐུབ་ལ། བོད་རིགས་རང་ལས་གྲུབ་པའི་
བོན་པོའི་ཆོས་ལུགས་ཀྱང་མཐོང་ཐུབ། དར་རྒྱུ་ཤིན་ཏུ་ཆེ་བའི་ནང་བསྟན་
ཆོས་ལུགས་ཀྱི་གྲུབ་མཐའ་བཀའ་བརྒྱུད་པ་དང་བཀའ་གདམས་པ། རྙིང་མ་
གསར་མ། ས་སྐྱ་པ་བཅས་ཀྱི་ཤན་ཤུགས་ཀྱང་གསལ་བོར་མཐོང་ཐུབ། གང་
ལྟར་ཀྱང་གེ་སར་སྒྲུང་ལས་མི་སྣའི་ཞིབ་འབྲི་དང་། རྗོད་བྱེད་ཚིག་གི་བཀོད་
སྟངས་བཅོས་ཐད་དུ་ཆོས་ལུགས་རྣམ་པ་མང་པོ་བྱུང་བ་རན་ཞིང་འཚམ་
ལ། ཆོས་ལུགས་དང་སྒྱུ་རྩལ་བོར་གྱི་འབྲེལ་བའང་ཇ་དང་འོ་མ་ཇི་བཞིན་
ཧ་ཅང་དམ་པོ་ཆགས་སུ་བཅུག་ད་དུང་གླིང་གེ་སར་སྒྲུང་གི་ཐོག་མཐའ་བར་
གསུམ་དུ་ལྷ་ཀླུ་གཉན་གསུམ་དང་། དགྲ་ལྷ་ཝེར་མ། ཡུལ་ལྷ་གཞི་བདག་
570



བཅས་ལ་མཆོད་བཀུར་བླ་ན་མ་མཆིས་པ་བགྱིད་པ་མ་ཟད། སྤྲུལ་སྒྱུར་
སྣ་ཚོགས་དང་དུད་འགྲོ་སྲོག་ཆགས་བཅས་ཀྱིས་མི་སྐད་དང་མི་དོན་སྒྲུབ་
པའི་གཟུགས་བརྙན་ཡང་གསར་བཞེངས་བགྱིས་ཡོད། ད་དུང་བླ་འབྲོང་
བླ་ཤིང་བླ་མཚོ་བཅས་ཀྱི་བླ་གནས་མང་པོ་ཡོད་པ་དང་། གསོལ་འདེབས་
བསང་མཆོད་དང་ལྷ་བ་མོ་བ་བཅས་ཀྱི་ཚུལ་ཡང་ཞིབ་འབྲི་གསོན་ཉམས་
ལྡན་པ་བགྱིས་འདུག སྒྲུང་དཔེ་ལ་ལའི་ནང་དོན་གཙོ་བོ་སྟེ། སངས་རྒྱས་
ཆོས་ལུགས་ཀྱི་ཚེ་འདི་ཕྱི་དང་ལས་རྒྱུ་འབྲས། རྣམ་སྨིན་འཆི་བ་མི་རྟག་པ།
བདེ་འགྲོ་ངན་འགྲོ་བཅས་ཀྱི་ནང་དོན་རིག་པའི་གཞུང་གང་མང་བརྗོད་པའི་
དབང་གིས་སྒྲུང་རྩོམ་ལ་ཤུགས་རྐྱེན་ཚབས་ཆེན་ཐེབས་འདུག
གཤམ་དུ་གླིང་སྒྲུང་ལ་ཆོས་ལུགས་ཀྱི་ཤན་ཤུགས་ཐེབས་པའི་སྐོར་
རིགས་འགར་བགོས་ནས་རགས་ཙམ་བརྗོད་པར་བྱ་སྟེ།
གཅིག ལྷ་ཀླུ་གཉན་གསུམ་དང་འབྲེལ་བ་དམ་པ།
གླིང་གེ་སར་སྒྲུང་ལས་ནམ་རྒྱུན་མཐོང་བ་ལྟར་ན། གེ་སར་རྒྱལ་པོ་
ནི་ལྷ་ཀླུ་གཉན་གསུམ་དང་འབྲེལ་འདྲིས་དམ་པོ་མཆིས་པ། གོང་ལྷ་ཆེན་
ཚངས་པ་དཀར་པོ་དང་བར་གཉན་ལྷ་གེར་མཛོད། འོག་ཀླུ་རྒྱལ་གཙུག་
ན་རིན་ཆེན་བཅས་ཀྱི་རྒྱབ་རོགས་དང་ཁྱད་པར་དུ་གནམ་ཨ་ནེ་གོང་སྨན་
རྒྱལ་མོས་ཐད་ཀར་གྱིས་ལམ་ཁྲིད་རྣམས་ལ་བརྟེན་ནས་ཁོང་གི་མི་ཚེ་གང་
གི་རླབས་ཆེན་གྱི་མཛད་རྗེས་བསྐྲུན་པ་རེད། གལ་སྲིད་ལྷ་ཀླུ་གཉན་གསུམ་
གྱི་རོགས་རམ་དང་བྲལ་བའི་དབང་དུ་བཏང་ན་ཁོང་ལ་ཐབས་ཤེས་ཅི་ཡང་
མེད་པས་མཛད་འཕྲིན་རྒྱུ་ཆེན་པོ་འགྲུབ་པའི་ནུས་པའང་མེད། ལོ་རྒྱུས་ཀྱི་
571



སྙན་རྩོམ་རིང་མོ་འདི་གཅིག་རྗེས་གཉིས་མཐུད་ཀྱིས་གོང་དུ་འཕེལ་པའི་
སྐལ་བ་ཡང་ཧ་ཅང་ཕྲ། བདུད་ཀླུ་བཙན་གཙོ་བྱས་པའི་ཕྱོགས་བཞིའི་དགྲ་
བཞི་འདུལ་བ་དང་རྫོང་ཆེན་བཅོ་བརྒྱད་ཆམ་དུ་ཕབ་པའི་ལས་འགན་ཡང་
ཇི་ལྟར་འགྲུབ་ཐུབ་བམ། ཁོང་ལྷ་ཀླུ་གཉེན་གསུམ་ལ་འབྲེལ་བ་ཤིན་ཏུ་དམ་
པའི་རྒྱུ་མཚན་ཡང་ཁོང་ལ་རྒྱབ་རོགས་གནང་ནས་མ་རུངས་དགྲ་སྡེ་ཐམས་
ཅད་ཕམ་པར་གཏོང་པའི་ལས་དོན་རྐྱང་རྐྱང་མིན་ཏེ། ཁོང་ཡང་ཐོག་མ་ལྷ་
ཡུལ་ཁམས་སུ་འཁྲུངས་ཤིང་མཚན་ལ་ཐོས་པ་དགའ་ཟེར། དེ་ཡང་ལྷ་ཆེན་
ཚངས་པ་དཀར་པོ་དང་ཡུམ་ཆེན་མ་གཅིག་ཁྲོ་མོ་ནག་པོའི་སྲས་གསུམ་པ་
ཡིན་པར་གྲགས། སྨན་ཨ་ནེ་གོང་མ་རྒྱལ་མོའི་ཚ་བོ་ཡིན་སྐད། འཇིག་རྟེན་
མི་ཡུལ་ཁམས་སུ་ཕེབས་པ་ཡང་སློབ་དཔོན་པད་མ་འབྱུང་གནས་ཀྱིས་ལུང་
བསྟན་གནང་པ་ལྟར་བསྒྲུབས་པ་ཡིན་པར་བཤད་འདུག ཁོང་གི་མི་ཡུལ་གྱི་
མ་ཡུམ་ཡང་ཀླུ་རྒྱལ་གྱི་སྲས་མོ་ཡིན་པའི་ལོ་རྒྱུས་ཀྱང《འགོག་གླིང་གཡུལ་
འགྱེད》ལས་འདི་ལྟར་བྲིས་ཡོད། ས་སྐྱིད་པོ་མ་དྲོས་ཀླུ་ཡུལ་ནས། ཀླུ་
གཙུག་ན་རིན་ཆེན་སྲས་མོ་ཡིན། སྲས་མོ་གསུམ་གྱི་ཆུང་ཤོས་ཡིན། ཀླུ་མོ་
ཡལ་ག་མཛེས་ལྡན་ཟེར། ལྷ་ཨོ་རྒྱན་པད་མའི་དབང་ཡོན་ཡིན། འགོག་ར་
ལོ་ཚང་ལ་གནང་བ་ཡིན་ཞེས་བཤད། འགོག་གླིང་གཡུལ་འགྱེད་ཀྱི་སྐབས་
སུ་འགོག་ར་ལོ་ཕམ་པར་བཏང་ནས་འགོག་མོ་གླིང་གིས་འཕྲོག་རྗེས་མིང་ལ་
འགོག་བཟའ་མེ་ཏོག་ཐོགས་ཤིང་། གླིང་གི་སེང་བློན་རྒྱལ་པོའི་བཙུན་མོར་
བསྐོས། དེ་བས་ངག་རྒྱུན་ལྟར་ན་གེ་སར་མཆོག་གི་ཕ་རི་ནས་མཆེད་པས་རི་
ལ་གཡོ་འགུལ་མེད་པ། མ་མཚོ་ལས་མཆེད་པས་མཚོ་ལ་ཁ་ཞབས་མེད་ཅེས་
བཤད་ཅིང་། 《ཧོར་གླིང་གཡུལ་འགྱེད》ལས་ཀྱང་། འཛམ་གླིང་སེང་ཆེན་
རྒྱལ་པོ་དེ། རྩེ་མོ་ཡར་ཟུག་ལྷ་ལ་ཟུག ལྷ་ཚངས་པ་དཀར་པོའི་ཐུགས་སྲས་
572



རེད། སྐེད་པ་བར་ཟུག་གཉན་ལ་ཟུག གཉན་སྐུ་ལྷ་གེར་འཚོའི་ཚ་བོ་རེད།
རྩ་བ་མར་ཟུག་ཀླུ་ལ་ཟུག ཀླུ་གཙུག་ན་རིན་ཆེན་ཡང་ཚ་རེད། ཅེས་བྲིས་ཏེ་
གེ་སར་ཁོང་དང་ལྷ་ཀླུ་གཉན་གསུམ་གྱི་འབྲེལ་བ་གསལ་བཤད་གནང་འདུག
གཞན་ཡང་གེ་སར་རྒྱལ་པོ་གཡུལ་འགྱེད་གང་ལ་ཞུགས་པའི་སྐབས་སུ། ལྷ་
ཀླུ་གཉན་གསུམ་ལ་འབོད་པ་དང་མཆོད་པ་བགྱིད་པའི་འགྲོ་ལུགས་འདི་
ཡང་མེད་དུ་མི་རུང་བ་ཞིག་རེད། དཔེར་ན《བདུད་འདུལ》ལས། སྟེང་དག་
པ་ལྷ་ཡི་ཞིང་ཁམས་ནས། ལྷ་ཚངས་པ་དཀར་པོ་དམ་ཚིག་ཅན། ཐུགས་
དགོངས་པ་ག་རུ་གཡེངས་ནས་ཡོད། དེ་རིང་སྐྱེས་བུའི་གྲོགས་ལ་བྱོན།
སྤུ་གྲི་རླུང་གི་དབྱིངས་རིམ་ནས། གཉན་ཆེན་དྲག་རྩལ་འཕྲིན་ལས་ཅན།
དགོངས་པ་གང་དུ་གཡེངས་ནས་ཡོད། དེ་རིང་སྐྱེས་བུའི་གྲོགས་ལ་བྱོན།
མ་དྲོས་ཀླུ་ཡི་ཕོ་བྲང་ནས། ཀླུ་དུང་སྐྱོང་དཀར་པོ་མཐུ་རྩལ་ཅན། དགོངས་
པ་གང་དུ་གཡེངས་ནས་ཡོད། དེ་རིང་སྐྱེས་བུའི་གྲོགས་ལ་བྱོན། སྟེང་ཨ་
ནེ་གོང་སྨན་རྒྱལ་མོ་དང༌། གླིང་གི་གེར་མཛོད་གཉན་པོ་རྣམས། དེ་རིང་
སྐྱེས་བུའི་གྲོགས་སུ་བྱོན། ཞེས་ལྷ་ཆེན་ཚངས་པ་དཀར་པོ་དང་གཉན་ཆེན་
དྲག་རྩལ་འཕྲིན་ལས། ཀླུ་ཆེན་དུང་སྐྱོང་དཀར་པོ། ཨ་ནེ་གོང་སྨན་རྒྱལ་མོ།
གླིང་གི་གེར་མཛོད་གཉན་པོ་བཅས་སྐྱེས་བུའི་གྲོགས་སུ་བྱོན་དགོས་པའི་ལྷ་
འབོད་ཀླུ་འབོད་བགྱིད་འདུག འདིར་ངེད་ཅག་གིས་གསལ་བོར་ཤེས་ཐུབ་
པ་སྟེ། གེ་སར་རྒྱལ་པོ་ཡིན་ཡང་ཁོང་གི་མཐུ་ནུས་ཁོ་ནར་བརྟེན་པ་མིན་
ཏེ། དགྲ་སྡེ་མཐའ་དག་ལ་ཤི་གསོན་གྱི་གཡུལ་ངོར་ཞུགས་པའི་སྐབས་སུ་ལྷ་
ཀླུ་གཉན་གསུམ་གྱིས་སྡོངས་གྲོགས་མཛད་པར་རེ་འབོད་བསམ་གྱིས་མི་ཁྱབ་
པ་གནང་བའི་སྲོལ་ཀྱང་ཆགས་ཡོད། དེ་བཞིན་དུ་གླིང་གི་དཔའ་རྟུལ་སུམ་
ཅུ་དང་སྨན་མཆོག་བཅུ་གསུམ་ཚང་མར་རང་རང་གི་གྲོགས་སུ་བྱོན་པའི་ལྷ་
573



དང་ཝེར་མ། ཡུལ་ལྷ་གཞི་བདག་སོགས་ཡོད། ཁོང་རྣམ་པས་ཀྱང་གཡུལ་
འགྱེད་སོ་སོ་ལས་རྣམ་པར་རྒྱལ་བ་ཡང་ལྷ་དང་སྲུང་མ་རྣམས་ཀྱིས་སྡོངས་
གྲོགས་ལ་བསྟེན་པ་གསལ་བོ་ཤེས་ཐུབ། ལྡོག་ཕྱོགས་ཀྱི་མི་སྣར་མཚོན་
ནའང་རང་རང་གིས་མཆོད་བཀུར་བགྱིད་པའི་ལྷ་དང་གཞི་བདག་བཅས་
ཡོད་པས་ཁོང་ཚོའི་ཚེ་སྲོག་ལ་སྲུང་སྐྱོབ་བགྱིད་པའི་ནུས་པའང་ཐོན་ཡོད།
དཔེར་ན《ཧོར་གླིང་གཡུལ་འགྱེད》ལས། གླུ་ཡར་མཁྱེན་གནམ་ཐེལ་དཀར་
པོ་མཁྱེན། བར་མཁྱེན་བར་ཐེལ་ཁྲ་བོ་མཁྱེན། མར་མཁྱེན་ས་ཐེལ་ནག་པོ་
མཁྱེན། ལྕགས་ནག་དམ་པ་དགུ་སྒྲིག་མཁྱེན། རྒྱལ་པོ་དམར་པོའི་གདུང་
རྒྱུད་མཁྱེན། གཉིད་མེད་ཨ་མཆོད་གུ་རུ་མཁྱེན། གཟིགས་མེད་མར་མེ་ཚེ་
འབར་མཁྱེན། དེ་ཡན་ལྷ་ལ་འདི་མཆོད་མེད། ཅེས་བྲིས་འདུག་པ་ལས་ཀྱང་
ཧོར་གྱི་གུར་དཀར་གུར་ནག་གུར་སེར་སོགས་ལའང་མཆོད་སའི་ལྷ་ཡོད་
ཅིང་། ལྷས་མགོན་སྐྱོབ་ལ་བརྟེན་ནས་རང་ལུས་སྲུང་སྐྱོབ་དང་གཞན་སྲོག་
གཅོད་པ་སོགས་ཀྱི་ལས་ལ་ཞུགས་པ་གསལ་བོར་མཐོང་ཐུབ།
གཉིས། བླ་གནས་ཀྱི་ནུས་ཤུགས་འབུར་དུ་ཐོན་པ།
གེ་སར་རྒྱལ་པོའི་སྒྲུང་ལས་བཀོད་པ་ལྟར་ན། གླིང་རྗེ་གེ་སར་དང་
དཔའ་རྟུལ་སུམ་ཅུ་དག་ལ་ལྷ་ཀླུ་གཉན་གསུམ་གྱིས་སྡོངས་གྲོགས་མཛད་པ་
མ་ཟད། ཁོང་རྣམས་ལའང་བླ་རི་དང་བླ་མཚོ་བླ་རྟ་བཅས་པའི་སྲོག་འཛིན་
གྱི་བློ་གནས་མང་པོ་མཆིས། དཔེར་ན། གླིང་གེ་སར་རྒྱལ་པོའི་བླ་རི་ནི་རྨ་
ཆེན་སྦོམ་ར་ཡིན་ཞིང་། གལ་ཏེ་གེ་སར་རྒྱལ་པོ་འདུལ་བསམ་ན་ཐོག་མར་
རི་རབ་རྨ་ཆེན་སྦོམ་ར་མེད་པར་བཟོ་དགོས་པ་རེད། དེ་མིན་གེ་སར་རྒྱལ་
574



པོ་ཉིད་འདུལ་པའི་ཐབས་ཤེས་སྤུ་ཙམ་ཡང་མེད། གླིང་སེང་ལྕམ་འབྲུག་
མོའི་བླ་གནས་མཚོ་སྐྱ་རེངས་ཡིན་པར་གྲགས། དེ་ཡང་བླ་མཚོ་བསྐམས་སུ་
མ་བཅུག་ན་འབྲུག་མོའི་ཚེ་སྲོག་ལ་གནོད་པ་ཅི་ཡང་ཡོང་མི་ཐུབ། ཧོར་
གྱི་ཤན་པ་མེ་རུ་རྩེའི་བླ་གནས་ཀྱང་འབྲོང་གཡག་དམར་པོ་ཞིག་ཡིན་པར་
གྲགས། ཧོར་གུར་དཀར་དང་གུར་ནག་གུར་སེར་བཅས་ལ་མཚོན་ན། འབྲོང་
གཡག་དཀརཔོ་གུར་དཀར་རྒྱལ་པོའི་བླ་འབྲོང་དང་། འབྲོང་གཡག་ནག་པོ་
གུར་ནག་རྒྱལ་པོའི་བླ་འབྲོང་ཡིན། འབྲོང་གཡག་སེར་པོ་གུར་སེར་རྒྱལ་པོའི་
བླ་འབྲོང་ཡིན་པར་གྲགས། ཁྱད་པར་དུ་ཧོར་གུར་དཀར་རྒྱལ་པོར་སྲ་ཞིང་
མཁྲེགས་པའི་ཐེའུ་རང་བླ་ལྕགས་ཡོད། མོན་ཤིང་ཁྲི་རྒྱལ་པོའི་བླ་སྲོག་བཅོལ་
ས་དེ་མགོ་དགུ་ཅན་གྱི་གདུག་སྲིན་ཞིག་ཡིན་ཞིང་། གྲུ་གུ་རྒྱལ་པོའི་བླ་སྲོག་
བཅོལ་ས་དེ་དོམ་ནག་འཇིགས་སུ་རུངས་པ་ཞིག་དང་མགོ་དགུ་ཅན་གྱི་འུག་
རྒན་ཞིག་ཡིན་པར་གྲགས། བདུད་ཀླུ་བཙན་རྒྱལ་པོའི་བླ་སྲོག་བཅོལ་ཡུལ་དེ་
བླ་འབྲོང་བླ་ཤིང་བླ་མཚོ་ཡིན་པས། གེ་སར་མཆོག་གིས་བདུད་རྒན་འདུལ་
བའི་སྐབས་སུ། ཐོག་མར་བློ་འབྲོང་བསད། བླ་ཤིང་བཅག བླ་མཚོ་བསྐམས་
སུ་བཅུག་རྗེས་ད་གཟོད་བདུད་རྒན་ཆམ་ལ་ཕབ་པ་ལགས། བདུད་རྒན་
གྱི་ཨ་ཆེ་སྲིན་མོ་སྒྲོལ་མའི་སྲོག་བཅོལ་ས་དེ་ཡང་བྱུ་རུའི་བུམ་པའི་ནང་དུ་
ཡོད་པའི་བླ་གཡུ་སྦྲང་མ་ཞིག་ཡིན་པར་བརྟེན། བདུད་རྒན་འདུལ་སྐབས་
སུ་སྲིན་མོ་དེ་ཁ་བྲག་ཁུང་འདྲ་བ་དང་མིག་འོད་ཁུང་འདྲ་བ་གདུངས་ནས་
མཆེ་བ་མདུང་རྩེ་འདྲ་བ། ནུ་མ་བྲག་རི་ལྟ་བུ་ཞིག་འཁུར་ཞིང༌། གཅིག་
སྐྱོར་ནས་ངའི་ཇོ་ཇོ་སུས་བསད་པ་རེད་ཟེར་ནས་རྒྱུགས་ཡོང་པ་ན། གེ་སར་
མཆོག་གིས་བླ་སྒྲུང་གི་སྐེ་ནས་བཟུང་སྟེ་དགྱེ་དགྱེ་བྱས་པས་བདུད་ཀྱི་ཨ་ཆེ་
དེ་ཡང་དགྱེ་དགྱེ་བྱས་པ། སྒུར་སྒུར་བྱས་པས་མོ་ཡང་སྒུར་སྒུར་བྱས་སོ། །
དུ75



སྐེད་པའི་མཚམས་སུ་བཅད་པའི་ཚེ་བདུད་རྒན་གྱི་ཨ་ཆེ་སྲིན་མོ་ཡང་དེ་མ་
ཐག་ཁ་གདངས་ནས་ལྔ་བའི་ལམ་དུ་ཆས། ད་དུང་གླིང་གི་དཔའ་རྟུལ་དང་
བདུད་སྡེ་འདྲེ་སྲིན་གང་ཡིན་ཡང་། གཡུལ་འགྱེད་སྐབས་སུ་ཚེ་ལས་འདས་
པ་ན་ཐམས་ཅད་ཀྱི་རྣམ་ཤེས་ཕྱི་མའི་ཡུལ་དུ་འགྲོ་བ་དང་། རང་རང་གིས་
དགེ་སྡུག་སྤང་བླང་གི་ཁྱད་པར་ལྟར་དུ་རིགས་དྲུག་གི་འཁོར་བའི་ནང་དུ་
སླར་ཡང་སྐྱེ་བ་ལེན་པའི་ཆོས་གཞུང་བརྗོད་པ་མ་ཟད། གླིང་རྗེ་གེ་སར་
རྒྱལ་པོས་དགྲ་སྡེ་རྣམས་རྨེག་མེད་བཟོས་རྗེས། དེ་མ་ཐག་དཀར་པོ་ཆོས་
ཀྱི་འཁོར་ལོ་བསྐོར་ཞིང་ནག་པོ་བདུད་ཡུལ་ཐམས་ཅད་ཀྱང་དཀར་ཕྱོགས་
ཆོས་ལ་བསྒྱུར་ཏེ། ཤི་བོ་དུང་ཕྱུར་ཐམས་ཅད་ཀྱི་རྣམ་ཤེས་དག་པའི་ཞིང་
ལ་འདྲེན་པ་སོགས་གསལ་བོར་མཚོན་ཡོད། དེ་བས་སྒྲུང་དཔེ་ལས་གེ་སར་
རྒྱལ་པོ་མཆོག་ནི་སྔ་དྲོ་དགྲ་བོ་གསོད་པའི་ལག་དམར་དང་ཕྱི་དྲོ་རྣམ་ཤེས་
འདྲེན་པའི་བླ་མ་ལགས་ཞེས་སྡོམ་ཚིག་བཞག་པ་ཡང་དོན་ལ་མཐུན་པ་རེད།
བོད་གནའ་རབས་མི་དམངས་ཀྱི་རྣམ་ཤེས་ཀྱི་འདུ་ཤེས་འཛིན་སྟངས་འདི་
འདྲའི་གཟུགས་བརྙན་གསལ་བོ་ཞིག་ཞིབ་འབྲི་བྱས་འདུག་པ་གཞན་གྱི་རྩོམ་
རིག་གི་བརྩམས་ཆོས་གང་ལས་ཀྱང་མཐོང་རྒྱུ་དཀོན་པས། འདིར་ཤིན་ཏུ་
མཐོ་བའི་ངོས་ཟིན་གྱི་རིན་ཐང་དང་རྩོམ་རིག་གི་རིན་ཐང་མཆིས་པ་རེད།
གསུམ། སྤྲུལ་སྒྱུར་གྱི་མཐུ་ནུས་ལྡན་པ།
སྒྲུང་དཔེའི་ནང་ཞིབ་འབྲི་བྱས་པའི་དྲང་ཕྱོགས་ལྡོག་ཕྱོགས་ཀྱི་མི་སྣ་
གང་ཡིན་ཡང་ཐམས་ཅད་དངོས་ཡོད་འཚོ་བའི་ནང་གནས་པའི་ཤ་ཁྲག་
གཉིས་ལྡན་གྱི་གང་ཟག་ཡིན་ཡང་། ཁོ་ཚོ་ཕལ་ཆེར་ལྷ་འདྲེ་དང་འབྲེལ་
576



འདྲིས་བྱེད་ཐུབ་པར་མ་ཟད་དུད་འགྲོ་སྲོག་ཆགས་དང་མདའ་མདུང་གྲི་
གསུམ་ཡིན་ཡང་མི་གཤིས་ཅན་དུ་སྤྲུལ་ཏེ། མི་དང་མཚུངས་པའི་སྐད་སྨྲ་
ཤེས། ཁྱད་པར་དུ་གེ་སར་རྒྱལ་པོ་མཆོག་གཙོ་མཛད་པའི་མི་སྣ་ཉུང་ཤོས་
ཤིག་སྤྲུལ་སྒྱུར་ལ་ཐོགས་པ་མེད་པ་ལས་གཞན་རྟ་དང་འཁོར་གསུམ་ཡང་
སྤྲུལ་སྒྱུར་ཐུབ་པ་རེད། གེ་སར་རྒྱལ་པོ་མཆོག་སྔ་གཞུག་ཏུ་རྒྱ་ཚོང་དཔོན་
ཉི་མ་ལག་ཆེན་དང་བན་རྒན་དབུ་སེ། དགེ་བཤེས་དེམ་པ། རྒྱུ་ཕྲུག་བསམ་
པའི་དོན་འགྲུབ། མོ་མ་ཀུན་ཤེས། ལག་དོ་དཔའ་གསར་བཅས་མང་པོའི་
སྤྲུལ་བ་བསྒྱུར་ཡོད། དེ་དག་ལས་ཀྱང་གེ་སར་མཆོག་བདུད་ཀླུ་བཙན་
འདུལ་བར་འགྲོ་བའི་ལམ་དུ་ཁོང་དང་ཁོང་གི་འཁོར་གསུམ་བཅས་པ་སྤྲུལ་
སྒྱུར་མཛད་པ་དེ་ཆ་ཚང་ཞིག་རེད་བསམས། དཔེར་ན《བདུད་འདུལ》
ལས། དེ་ནས་ནུབ་དེར་བཞུགས་ཙ་ན་འབྲུག་མོ་གཉིད་ལོག་སྟེ། དེའི་བར་
ལ་གེ་སར་རྒྱལ་པོ་བྲོས་སོང་བས་ནམ་ལངས་ཙ་ན། ཨ་ནེ་གུང་སྨན་རྒྱལ་
མོས་བར་དེར་ཆུ་བོ་ཆེན་པོ་བརྒལ་མཐའ་མེད་པ་ཞིག་སྤྲུལ། རྟ་རྐྱང་རྒོད་
གཡེར་བ་དེ་ཙན་དན་སྡོང་བོ་ཞིག་ཏུ་སྤྲུལ། ཁྲབ་ཆེན་སྲིད་པའི་འཇོལ་བེར་
ཆོས་གོས་རྣམ་གསུམ་ཏུ་སྤྲུལ། ཨ་རྨོག་རྒྱལ་ལེ་ཐོད་དཀར་སྒོམ་ཞྭ་ཞིག་ཏུ་
སྤྲུལ། རྒྱལ་པོ་གེ་སར་ཡང་དགེ་བཤེས་དམ་པ་ཞིག་ཏུ་སྤྲུལ་ནས། ཤིང་
ཙན་དན་སྡོང་བོ་དེ་ལ་སྐུ་རྒྱབ་བརྟེན་ནས་གཏོར་མ་གཏོང་གིན་མཚོ་འགྲམ་
དེར་བཞུགས་པའི་ཚུལ་མཛད་དེ་ཡོད་ཙ་ན། ཞེས་བྲིས་འདུག་པ་ལས་གེ་
སར་རྒྱལ་པོ་མཆོག་ལ་སྤྲུལ་སྒྱུར་གྱི་ནུས་པ་ལྡན་པ་མ་ཟད། ཁོང་གི་ཆིབས་
པ་དང་ཁྱབ་ཆེན་ཨ་རྨོག་བཅས་ལ་ཡང་སྤྲུལ་སྒྱུར་གྱི་ནུས་པ་ལྡན་པ་གསལ་
བོར་ཤེས་ཐུབ། གཞན་ཡང་དུད་འགྲོ་སྲོག་ཆགས་དང་འདབ་ཆགས་དང་
འདབ་ཆགས་ཏེ་ཉ་ཆེན་དཔྲལ་པ་ཁ་ཆེ་དང་སྤྲེའུ། འབྲོང་གཡག ལྷ་བྱ་ཁྱུང་
577



ཁྲུང་བཅས་ཀྱི་གཟུགས་སུ་སྤྲུལ་སྒྱུར་གྱི་གཟུགས་བརྙན་གང་མང་ཡོད་པ་
ལས་གླིང་གི་ཁྲོ་ཐུང་སྤྲུལ་སྒྱུར་གྱི་གཟུགས་བརྙན་དེར་དཔེར་བླངས་ནས་
བརྗོད་ན། 《བྷེ་གླིང་གཡུལ་འགྱེད》ལས། དེའི་ཚེ་སྟག་རོང་ཁྲོ་ཐུང་གིས་
ད་ནི་རྫུ་འཕྲུལ་ཞིག་མ་བསྟན་ན་མི་ཐུབ་ཐག་གིས་ཆོད་དགོངས་ནས་དེ་མ་
ཐག་འབྲོང་གཡག་རི་རབ་ཙམ་ཞིག་ཏུ་སྤྲུལ་ནས་གབ་ཙེ་སོགས་མི་ལྔ་རྐང་
ཞབས་སུ་སྦས། གཡག་རྭ་འདོམ་བརྒྱད་ཅུ་ལས་མེ་ལྕེ་དམར་ཧང་ཧང་བྱེད་
པ། ལུས་ན་ཡང་རྡོ་རྗེ་མེ་ཡི་དཔུང་རབ་ཏུ་འབར་བ། ཁ་ནས་སྒྲ་སྒྲོག་
པའི་ངུར་སྐད་འབྲུག་བརྒྱ་དུས་གཅིག་ཏུ་ལྡིར་བ་ལྟ་བུ། རྐང་ལག་གིས་ས་
ལ་བརྡབས་ཚེ་དེ་མ་ཐག་གནམ་ས་འདར་ཤིག་ཤིག་ཙམ་དུ་བྱས་པ་ན། བྷེ་
དམགོ་གང་མང་ཧ་ལས་ནས་ཅི་བྱ་གཏོལ་མེད་དུ་འགྱུར་བའི་དུས་ན། དེའི་
ནང་ནས་བྷེ་དཔོན་ཐོག་ལྷས་ཐེ་ཚོམ་སྤུ་ཙམ་ཡང་མི་བྱེད་པར་གྲི་བཏོན་
ནས་སྤྲུལ་བའི་གཡག་རྒོད་སྟེང་དུ་མཆོངས་བ་ན་གཡག་རྒོད་དེས་ཁྲོས་པའི་
རྣམ་འགྱུར་ཞིག་བསྟན་ནས་རྭ་གཡུག་ཅིག་གིས་ཐོག་ལྷ་དཔག་ཚད་གཅིག་
གི་བར་སྣང་ལ་གཡུགས་ཏེ་ས་ལ་འགྱེལ། ཞེས་བྲིས་པ་ལས་ཁྲོ་ཐུང་ནི་སྤྱིར་
མི་གཤིས་རྒྱུད་འཁྱོག་ཅིང་སྡིག་ལས་ལ་སྤྲོ་བའི་གྱོད་སྣ་འདྲེན་མཁན་ཞིག་
ཡིན་ཡང་། ཁོང་ལ་ཡང་གཡུལ་འགྱེད་ཀྱི་དགོས་མཁོ་ལྟར་དུ་སྤྲུལ་སྒྱུར་གྱི་
ནུས་པ་བསམ་གྱིས་མི་ཁྱབ་པ་ཞིག་ཡོད། ཡིན་ན་ཡང་སྒྲུང་དཔེ་ལས་གསལ་
པ་ལྟར་ན། ཁྲོ་ཐུང་ལྟ་བུའི་མི་ལ་སྤྲུལ་སྒྱུར་གྱི་ནུས་པ་ཅི་ཡང་ལྡན་ཞེས་
བརྗོད་ན་ཡང་མི་རིགས་ཤིང་། གཙོ་བོ་གོང་མ་ལྷའི་ལུང་བསྟན་ཡོད་མེད་
ལ་རག་ལས་ཡོད། གལ་སྲིད་ལྷའི་ལུང་བསྟན་མེད་ན་ཁྲོ་ཐུང་ལ་མཚོན་ན་
སྤྲུལ་བ་བསྒྱུར་འདོད་ཀྱང་མངོན་འགྱུར་གྱི་ཐབས་ཤེས་ཅི་ཡང་མེད། བྷེ་
གླིང་གཡུལ་འགྱེད་ཀྱི་སྐབས་སུ་འཇིགས་སུ་རུང་པའི་འབྲོང་གཡག་ཅིག་གིས་
578



སྤྲུལ་དགོས་པ་དེ་ཡང་གོང་མ་ལྷའི་ལུང་བསྟན་ཇི་བཞིན་བསྒྲུབས་པ་ཡིན།
གལ་སྲིད་འབྲོང་གཡག་གིས་སྤྲུལ་པ་སྒྱུར་མ་ཐུབ་ཚེ། སྡེ་དཔོན་ཐོག་ལྷ་དྲག་
རྩལ་ལ་ཤིན་ཏུ་མཁས་པས་འདུལ་ཐུབ་པའི་གོ་སྐབས་ཡེ་ནས་མེད། འདི་
འདྲའི་སྤྲུལ་བསྒྱུར་གྱི་རྣམ་པ་མང་ཞིང་ཁྱབ་ཆེ་བའི་སྒྲུང་རྩོམ་གླིང་སྒྲུང་ལས་
གཞན། མ་ཧཱ་ཙི་ནའི་རྩོམ་རིག་གི་བརྩམས་ཆོས《ཐང་སིན་བླ་མ》（ # #
H2.ཙ༣）དང《ལྷ་ལ་བསྐོས་པའི་སྒྲུང》( *# #*）ལྟ་བུར་མཚོན་ན་ཡང་
འཇིག་རྟེན་མི་དང་དུད་འགྲོ་ཟོག་གང་ཡིན་ཡང་སྤྲུལ་སྒྱུར་ཐུབ་པ་ལགས།
དེ་ཡང་གང་ཟག་ཡོད་ཚད་དང་དུད་འགྲོ་ཡོད་ཚད་ལ་སྤྲུལ་སྒྱུར་གྱི་ནུས་པ་
མེད། དེར་ཡང་མི་འདྲེ་གང་ཡིན་ཡང་ཁོར་ཡུག་ངེས་ཅན་ཞིག་གི་ཆ་རྐྱེན་
འོག་ཏུ་དགོས་མཁོ་ཇི་བཞིན་ཉུང་ཤོས་ལ་སྤྲུལ་སྒྱུར་གྱི་དབང་ཐང་མངའ་བ་
རེད། ཡང་ན་ལྷ་ཀླུའི་རྒྱལ་པོས་སྤྲུལ་སྒྱུར་གྱི་དབང་བསྐུར་བ་ན་ད་གཟོད་
སྤྲུལ་སྒྱུར་གྱི་ནུས་པ་ཡོད་པར་གྲགས། འདི་གེ་སར་སྒྲུང་གི་སྤྲུལ་སྒྱུར་གྱི་ཁྱད་
ཆོས་དང་མཐུན་པ་རེད།
བཞི། དུད་འགྲོ་སྲོག་ཆགས་བཅས་ཀྱིས་མི་དོན་སྒྲུབ་པ།
གེ་སར་རྒྱལ་པོའི་སྒྲུང་ནང་དུ་གོང་མ་ལྷ་དང་དུད་འགྲོ་རྟ་འདབ་
ཆགས་བྱ་བཅས་ཀྱིས་མི་སྐད་སྨྲ་ཤེས་ཤིང་མི་དོན་སྒྲུབ་པ་མ་ཟད། ཉག་
ཕྲག་མདའ་དང་གནམ་རུ་གཞུ་ཡིན་ཡང་མི་སྐད་སྨྲ་ཤེས་ཤིང་མི་དོན་སྒྲུབ་
པ་རེད། ད་དུང་ཁོ་ཚོའི་ཤུགས་ལ་བརྟེན་ནས་འཕྲིན་གསར་ཕར་ཚུར་བསྐྱལ་
བ་དང་ལས་དོན་སྒྲུབ་པ་ཡང་རྒྱུན་ཏུ་མཐོང་ཐུབ། དཔེར་ན། 《ཧོར་གླིང་
གཡུལ་འགྱེད》ལས། གུར་དཀར་རྒྱལ་པོ་ལ་བཙུན་མོ་འཚོལ་བའི་བློ་བསྡུར།
57)



དེ་ཡང་བསོས་བྱ་མི་སྐད་སྨྲ་ཤེས་པ་རྒྱ་བྱ། རྨ་བྱ། ནེ་ཙོ། ཁྭ་ཏ་བཅས་བཞི་
ཡོད་པ་དེ་དག་དོན་གལ་པོ་ཆེར་མངགས་ཏེ། སྟོད་མངའ་རིས་སྐོར་གསུམ།
བར་དབུས་གཙང་རུ་བཞི། སྨད་མདོ་ཁམས་སྒང་དྲུག རྒྱ་འཇང་མོན་གསུམ།
ལི་བལ་ཁ་ཆེ་སོགས་ཐམས་ཅད་དུ་བཙུན་མོ་ཉན་པ་ཡོད་མིན་བལྟ་བར་
བཏང་སྟེ། བྱ་བཞི་བོ་ས་ཁད་གསུམ་ཙམ་ལ་སླེབས་དུས། ནེ་ཙོས་སྨྲས་པ།
རྒྱ་བྱ་རྒྱ་ཡི་ཡུལ་དུ་སོང་རྨ་བྱ་རྨ་ཤོད་ཡུལ་དུ་སོང་། ང་ནེ་ཙོ་ལྷོ་མོན་རོང་དུ་
འགྲོ། ཁྭ་ཏ་ནག་བཙོག་གིར་བདེ་གར་སྐྱིད་ཡུལ་ལ་སོང་། ཞེས་བྲིས་འདུག་
པར་དཔྱད་ན་མི་སྐད་ཤེས་པའི་བྱ་བཞི་འདིས་མི་སྐད་གསལ་ཞིང་དག་པ་
སྨྲ་ཤེས་པ་མ་ཟད། རྒྱལ་པོར་བཙུན་མོ་འཚོལ་བའི་ལས་འགན་ཡང་ཕྲག་ཏུ་
བླངས་ཡོད། གླིང་གི་འབྲུག་མོ་ཧོར་གྱིས་འཕྲོག་པ་ཡང་ཁྭ་ཏ་ནག་བཙོག་
གིས་གསང་མྱུལ་བྱས་པའི་གཏམ་ལ་བརྟེན་ནས་འཕྲོག་པ་ཡིན།
དུད་འགྲོ་རྟ་ཡིས་མི་སྐད་སྨྲ་ཤེས་པ་དེ་ཡང་། དཔེར་ན《ཧོར་གླིང་
གཡུལ་འགྱེད》ལས། འདན་མས་མདའ་གཅིག་བརྒྱབ་པས་སྡིག་གཅོད་ཤན་
པའི་རྨོག་ཁྱུང་གཏོར་རྩེ་ལྔ་དེའི་ཕོ་བྱང་ཟུར་ནས་ཕུད། མོ་བྱང་གི་དཀྱིལ་
ནས་བཏོན། མགོ་ཀ་ལི་ལག་མཐིལ་ཙམ་ཞིག་རྒྱ་མཐོང་ཁ་ཕྱེ་འདྲ་གཅིག་
བྱས། དེར་ཤན་པ་འགྱེལ་ནས་ཡོད་པའི་སྤྱི་གཙུག་རྨ་ཁུང་ནས་བལྟས་པས་
ཀླད་པ་ཐོལ་ཐོལ་བྱེད་དོ། །ལྕག་ཚན་གྱི་ཡུ་བས་དཀྲུགས་ནས་གསོད་སྙམ་
མ་ཐག་ཏུ། རྟ་འདོ་བ་དངོས་གྲུབ་ལྡེམ་པ་ན་རེ། ཚ་ཞང་འདན་མ་བྱང་
ཁྲ་ལགས། སྡིག་གཅོད་ཤན་པ་རྨེ་རུ་རྩེ་འདི་སྟེང་མ་ལྷ་ཡི་ཡུལ་ནས་སྐུ་
རྗེ་སེང་ཆེན་རྒྱལ་པོ་དང་ལས་སྨོན་འབྲེལ་བའི་སྐུ་མཆེད་ཡིན། ཤན་པ་རྨེ་
རུ་འདི་ཧོར་གླིང་གཉིས་མིག་གཡས་གཡོན་དང་འདྲ་བ་བྱེད་མི་ཡིན་པས་
བསད་ན། ནོར་བུ་དགྲ་འདུལ་གྱིས་གསུང་ཅི་འབྱོན་མི་ཤེས་པས་སྐྱུར་ཞོག་
580



ཟེར་རོ། །ཞེས་བྲིས་པ་ལས་འདན་མས་ལྕག་ཚན་གྱིས་ཀླད་པ་དཀྲུགས་
བསམ་པའི་སྐབས་དེར། རྟས་མི་སྐད་སྨྲས་ནས་བཀག་པ་མ་ཟད། གེ་སར་
རྒྱལ་པོ་དང་ཤན་པ་གཉིས་སྟེང་མ་ལྷ་ཡུལ་ཁམས་སུ་སྐུ་མཆེད་ཀྱི་འབྲེལ་བ་
ཡོད་པའི་ལོ་རྒྱུས་བརྗོད་ཅིང་། ད་དུང་ཕྱི་མ་ཧོར་བདུད་འདུལ་བའི་སྐབས་
ལ་ཕན་བདེ་བསྒྲུབ་པའི་དགོས་པ་ཡོད་པ་སོགས་བརྗོད་འདུག ཉག་ཕྲན་
མདའ་མོས་མི་སྐད་སྨྲ་བ་ཡང་སྒྲུང་དཔེའི་ཐོག་མཐའ་བར་གསུམ་དུ་མཐོང་
ཐུབ། གེ་སར་རྒྱལ་པོ་དང་དཔའ་རྟུལ་སུམ་ཅུ་གང་ཡིན་རུང་ཕ་རོལ་ཕས་
རྒོལ་འདུལ་བའི་སྐབས་སུ་མདའ་འཕེན་པ་ན། མདའ་སྐུལ་གྱི་གླུ་ལེན་པ་
དང་ཉན་ཕྲན་མདའ་ཡིན་ནའང་མདའ་འཕེན་མཁན་དེར་གླུ་ལན་འདེབས་
པ་ལགས། དཔེར་ན། གེ་སར་རྒྱལ་པོས་བདུད་ཀླུ་བཙན་འདུལ་བའི་སྐབས་
སུ་མདའ་སྐུལ་གྱི་གླུ་འདི་ལྟར་བླངས་འདུག གཞུ་ཡར་མཆོག་ཚངས་པ་དཀར་
པོས་འཚོས། །མར་མཆོག་དུང་སྐྱོང་ཀླུ་ཡིས་འཚོས། །འཆང་གཟུང་གཉན་
རྒྱལ་དམར་པོས་འཚོས། །མདེའུ་སྣེ་ཁྱབ་འཇུག་ཆེན་པོས་ཁྲིད། །ཐོག་འཐུག་
གློག་གསུམ་རོལ་དུ་ཆས། །གློག་ཞགས་སེར་རྒོད་དཔུང་ལ་ཆས། །མདེའུ་སྣེ་
བདུད་རྒན་སྟེང་དུ་དྲོངས། །ངས་ཅི་བསམ་གཅིག་ཏུ་འགྲུབ་པ་ན། །ཁོའི་
དཔྲལ་བར་མདའ་འདི་ཐེབས་མཛོད་ཅིག །ཅེས་མདའ་སྐུལ་གྱི་གླུ་བླངས་
འདུག ཡང《ཧོར་སེར་འགྱོད་པའི་མིག་ཆུ》ལས། གེ་སར་གྱི་མདའ་མོ་ཐོག་
རྒོད་འཕུར་ཤེས་ཀྱིས་གླུ་འདི་ལྟར་བླངས་འདུག བུ་བཟང་པོའི་མཐེབ་རྩལ་
མ་ཞན་ན། །ང་མདའ་མོའི་དཔའ་རྩལ་ཅི་ལ་ཞན། །ཧོར་སེར་བོ་འདུལ་བའི་
སྟོབས་མེད་ན། །ང་ཐོག་རྒོད་འཕུར་ཤེས་ཅི་ལ་ཐོགས། །ཧོར་སེར་བོ་སྡེ་ཤོག་
ཁྲི་མ་འབུམ། །ཁྲག་དམར་པོ་ཐུར་མས་དཀྲུག་དཀྲུག་བྱེད། །རྡོ་ཨབ་རྩེ་ལེབ་
མོ་གནམ་ལ་འཕེན། །གནམ་ས་གཞི་ལང་རྡེབ་རྡེབ་བྱེད། །དུས་བསྐལ་པའི་
581



ཆགས་འཇིག་ངེས་པར་སྟོན། །ལས་དེ་འདྲ་མ་བྱས་མདའ་མོ་ང་། །རྟེན་
ལྷ་མདའ་སུམ་ཅུའི་གླུད་ལ་རྫོངས། །ཞེས་མདའ་མོས་བླངས་པའི་གླུ་ལས།
མདའ་མོ་རང་གི་རྩལ་དང་ནུས་པ་ཐམས་ཅད་ཞིབ་མོར་བརྗོད་དེ། གེ་སར་
རྒྱལ་པོ་ཁོང་ལ་བློ་ཁེལ་ཆོག་པའི་གླུ་ལན་བཏབ་པ་རེད། གཞན་ཡང་ལྷ་ཀླུ་
གཉན་གསུམ་ཡིན་ཡང་མི་སྐད་སྨྲ་པའི་ནང་དོན་ཡང་ཤིན་ཏུ་མང་། ཁྱད་
པར་དུ་སྨོན་ཨ་ནེ་གོང་མ་རྒྱལ་མོར་མཚོན་ན། ཕལ་ཆེར་སྒྲུང་གི་མགོ་དང་
མཇུག་བར་གླུ་ལེན་པའི་ཚུལ་ལ་བརྟེན་ནས་མི་སྐད་སྨྲ་པ་ལགས།
ལྔ། ལྷ་བ་དང་མོ་བ་བཅས་ཀྱི་སྐོར།
གླིང་སྒྲུང་ལས་མོ་བ་ལྷ་བ་རྩིས་པ་ནང་ནས་རྒྱུན་དུ་མཐོང་བ་ནི་མོ་བ་
ཡིན། མོ་བ་འདི་ཁྲ་མོ་གླིང་ལ་ཡོད་པ་མ་ཟད། སེར་པོ་ཧོར་དང་ཁ་ཤ་མོན།
མ་རུངས་བདུད་དང་སྨུག་པོ་འཇང་སོགས་ལ་ཡང་མོ་བ་ཡོད། རྒྱལ་ཕྲན་
གང་དང་རྒྱལ་པོ་གང་བགེགས་དང་བར་ཆོད་དག་ལ་ཐུག་ལ་ཉེ་བའི་སྐབས་
སུ། ལམ་སང་མོ་བ་ཁྲིད་ཡོང་སྟེ་མོ་འདེབས་སུ་འཇུག་པའི་གོམས་སྲོལ་ཡོད།
དཔེར་ན། སེར་བོ་ཧོར་དང་ཁྲ་མོ་གླིང་གཉིས་གཡུལ་འགྱེད་དྲག་པོ་བགྱིད་
པའི་སྐབས་སུ། ཧོར་དམག་ལ་ཆག་གྲུམ་མང་པོ་བྱུང་རྗེས་ཧོར་གུར་དཀར་
གྱིས་མོ་མ་དུང་མགོ་ཁྲིད་ཡོང་སྟེ། མོ་འདེབས་དགོས་པའི་རྒྱུ་མཚན་བཤད་པ་
ན། མོ་མི་དགོས་བརྟག་པ་བཞག་པས་ཆོག་ཟེར་ཏེ། དེར་མདའ་དར་དཀར་
ནག་ཁྲ་གསུམ་བཙུགས། ཕྱེ་མར་ཟས་ཕུད་བཤམས་ནས་ཡུད་ཅིག་བདོར་བ་
དང་བཅས་ཉལ་བསྡད་དོ། །གཉིད་དེ་ཐོག་སད་བྱས་ནས་ཧར་ལངས་པ་དང་
མཉམ་དུ། མདའ་དར་ཁྲ་བོ་དང་ནག་པོ་གཉིས་འགྱེལ། དཀའ་པོ་དེ་ལངས་
582



ནས་བསྡད་འདུག་པ་ལ། མོ་བས་འདི་ལྟར་གསུངས་པ། གཉིད་མར་ཉལ་རྨི་
ལམ་འདི་འདྲ་བྱུང་། །ཤར་ཁྲ་བོ་གླིང་གི་ཡིན་ཟེར་བའི། །མི་འཐེང་ཁྱི་འཐེང་
རྟ་འཐེང་གསུམ། །འཐེང་གསུམ་ཧོར་ལ་བྱུང་བ་རྨིས། །ཅོག་ལྷའི་དཔལ་
མཁར་གཏོར་བ་རྨིས། །འདོད་བའི་ཁྱུ་སྐེ་བཅད་པ་རྨིས། །ཤན་པའི་ཀླད་ཕོར་
བཀོག་པ་རྨིས། །མཆེ་བ་ཁྲག་ལ་བཤན་པ་རྨིས། །ཧོར་སྟོང་ཤོམ་འབུམ་ཐུབ་
གཙོ་བྱས་པའི། །མི་བརྒྱ་ཚོ་བཅུ་གཅིག་ཤོར་བ་རྨིས། །ཞེས་བྲིས་འདུག་པ་ལ་
བལྟས་ན་མོ་མ་དུང་མགོས་མོ་ཡིག་ལ་མ་བལྟས་པར་གཉིད་པ་ཙམ་གྱི་རྨི་
ལམ་ལ་བརྟེན་ནས་བཤད་པའི་ནང་དོན་ཐམས་ཅད་མ་འོངས་པའི་ལུང་བསྟན་
དུ་གྱུར་པ་ལས་གཞན། མ་འགྱངས་པར་འདན་མས་ཤན་པའི་ཀླད་པ་གཏོར་
ནས་ཧོར་དམག་མི་ཉུང་བའི་སྲོག་ཤོར་པ་མངོན་སུམ་དུ་ཤར་བྱུང༌། མོན་གྱི་
ཐེའུ་རང་བླ་མ་རྐང་གཅིག་གིས་མོན་གྱི་ཤིང་ཁྲི་རྒྱལ་པོའི་བདེ་འཚམས་སུ་མོ་
བཏབ་པ་འདི་ལྟ་སྟེ། ད་རེབ་མོ་བབས་འདི་འདྲ་འདུག དང་པོ་ཕོ་རོག་
མགྲིན་ཁུར་བབས། །གཏམ་སྙན་པོ་མི་ཡིས་བསླུ་བའི་མོ། །གཡོ་ཆེན་པོ་
ཁྱོད་མགོ་སྐོར་བའི་མོ། །གཉིས་པ་ཟ་ཟན་སྤྱང་མོ་བབས། །དགྲ་ས་ཡིན་
པས་ངན་པར་འདུག །མི་ཕྱུག་ཤ་དམར་ཀོ་རིམ་གྱིས། །གཅན་གཟན་ཟས་
ལ་ཚུད་པའི་མོ། །གསུམ་པ་ཁུ་བྱུག་སྔོན་མོ་བབས། །མོ་ཕྲུ་ཡིན་པས་ཅུང་ཟད་
ཞན། །འབབ་ས་རྒྱ་ལྕང་མགོ་ལ་བྱེད། །སྙན་མོ་སྐད་ཀྱི་གྲེ་འགྱུར་དེ། །མི་ཡུལ་
ལུང་ལ་གྲགས་པའི་མོ། །བདུན་པ་སེང་གེ་དཀར་མོར་བབས། །འཐབ་ཕྲུ་
ཡིན་པས་བཟང་བར་འདུག །སེང་གཡུ་རལ་རྒྱས་ནས་དགྲ་བཞི་ཐུལ། །གཅན་
གཟན་ཀུན་གྱི་གཙོ་བོར་འགྱུར། །བཟང་ངན་མོ་འབབ་དེ་འདྲ་འདུག །ཅེས་
བྲིས་འདུག་པར་དཔྱད་པ་བཏང་ན་མོན་རྒྱལ་པོའི་མོ་བ་བླ་མ་རྐང་གཅིག་
གིས་བཏབ་པའི་མོ་ལས་གསལ་བོར་བསྟན་པ་སྟེ། སེང་ཆེན་རྒྱལ་པོས་
583



ཕྱོགས་བཞི་དགྲ་བཞི་འདུལ་རྒྱུའི་དོན་ཕལ་ཆེར་ཁ་གསལ་ཡོད་པ་རེད། །
གེ་སར་རྒྱལ་པོས་བདུད་ཀླུ་བཙུན་འདུལ་པའི་གྲ་སྒྲིག་བགྱིད་པའི་
སྐབས་སུ། བདུད་རྒན་གྱིས་མོ་བཏབ་པ་འདི་ལྟར། དེ་ནས་བདུད་ཀླུ་
བཙན་གྱིས་མོ་ཡིག་གསལ་བའི་མེ་ལོང་དང་བཅུ་ཐིག་མངོན་ཤེས་སྒྲོན་མ་
ལ་བལྟས་རྗེས་མོ་ཚིག་བརྗོད་པ་འདི་ལྟ་སྟེ། དྲང་སྲོང་རིག་པའི་ཡེ་ཤེས་སྒྲོན་
མ་ལ་བལྟས་རྗེས་མོ་ཚིག་བརྗོད་པ་འདི་ལྟ་སྟེ། དྲང་སྲོང་རིག་པའི་ཡེ་ཤེས་
བཅོམ་ལྡན་འདས། །གཤེན་རབ་བོན་དང་གཡུང་དྲུང་མཐོང་གསལ་གྱིས། །རྣོ་
མཐོང་རིག་པའི་ལྷ་ཡི་བྱིན་རླབས་ཕོབས། །ང་ཡིས་བརྟག་བྱའི་དོན་ཀུན་
གསལ་བོར་སྟོན། །ཞེས་བཅུ་ཐིག་ལན་གསུམ་བཏབ་པས། མོ་ཚིག་དང་པོ་
ལ་གེ་སར་ཁོ་ང་ལ་ཁ་གཏད་ནས་འདུག ཨ་ཁ་ཅི་ཟེར། མོ་ཚིག་གཉིས་པ་ལ་
ཁོ་ཐང་ཆེན་པོ་ཞིག་གིས་ཆོད་ནས་འདུག མཚོ་ཆེན་པོ་ཞིག་གིས་ཆོད་ནས་
འདུག ལ་དགུ་ལུང་དགུས་ཆོད་ནས་འདུག མོ་ཚིག་གསུམ་པ་ལ་བྱ་སྣ་ཚོགས་
ཀྱིས་བཀང་འདུག ཁོ་ཤི་ནས་རུས་པ་ལ་རྩྭ་ཤིང་སྐྱེས་ཡོད་པ་འདྲ་བ་འདུག་
གོ །ཞེས་མོ་ལ་བབས་པའི་དོན་གྱིས་གེ་སར་རྒྱལ་པོ་ཁོའི་ཁ་གཏད་འདུག་པ་
ཁེད་ཡོད་ཀྱང་བདུད་རྒན་གྱིས་ཞིབ་ཏུ་བརྟག་པར་རྒྱ་ཡན་དུ་བཏང་ནས་
ཉལ་ནས་བསྡད་དོ། །འདི་ཕྱོགས་ཀྱི་སྐོར་ལ་གླིང་སྒྲུང་ནང་དུ་མང་པས་རེ་རེ་
དཔེར་དྲངས་ནས་བརྗོད་པའི་དགོས་པ་མེད་པར་སྙམ་ནས་སྨྱུག་རྩེ་རེ་ཞིག་
ངལ་གསོ་བྱས་སོ། །
དྲུག ཆོས་གཞུང་བརྗོད་པའི་སྒྲུང་དཔེ།
གླིང་གེ་སར་སྒྲུང་གི་ཐོག་མཐའ་བར་གསུམ་དུ་ཆོས་ལུགས་ཀྱི་ཤན་
584



ཤུགས་ཐེབས་ཡོད་པ་མ་ཟད། སྒྲུང་དཔེ་ལ་ལའི་བརྗོད་བྱ་གཙོ་བོ་སངས་
རྒྱས་ཆོས་ལུགས་ཀྱི་གཞུང་ཁོ་ནར་གྱུར་འདུག དཔེར་ན《དམྱལ་གླིང་མུན་པ་
རང་གསལ》དང《དམྱལ་གླིང་རྫོགས་པ་ཆེན་པོ》ལྟ་བུར་མཚོན་ན། ལས་རྒྱུ་
འབྲས་དང་འཆི་བ་མི་རྟག་པ། རྣམ་སྨིན། བར་དོ་ཁམས་དང་དམྱལ་ཁམས་
བཅོ་བརྒྱད་སོགས་གཙོ་བོར་བཟུང་ནས་བརྗོད་ཡོད་པ་རེད། ལྷག་པར་དུ་
《དམྱལ་གླིང་མུན་པ་རང་གསལ》ནི་ཆོས་གཞུང་འཆད་པའི་སྒྲུང་དཔེ་འབའ་
ཞིག་རེད་ཅེས་བཤད་ཆོག དེའི་རྒྱུ་མཚན་ཡང་སྒྲུང་དཔེའི་མགོ་ནས་འདི་
ལྟར་བཀོད་འདུག གེ་སར་རྒྱལ་པོའི་ཞལ་ནས། གཏན་གྲོགས་ཨ་སྟག་ལྷ་མོ་
ཁྱོད་ད་རེབ་འགྲོ་མི་ཉན། འཆི་བ་མི་རྟག་པ་ཟེར་བ་དེ་ཐོག་ལ་བབས་ཡོང་
བས། ནམ་འཆི་ལ་ངེས་པ་མེད་ཅེས་གསུངས་ནས། ཁོ་མོས་འཆི་བ་མི་རྟག་
པ་སྒོམ་དགོས་པའི་ཁ་ཏ་དང་བསླབ་བྱ་མང་པོ་གནང་རྗེས་རྒྱ་ནག་ཡུལ་
ཁམས་ཆོས་ལ་འགོད་པར་ཕེབས་སོང་། དེ་ནས་ཟླ་བ་གསུམ་འགོར་བའི་
ཚེ་མ་དཔའ་མོ་ཨ་སྟག་ལྷ་མོ་ལ་འཆི་བའི་ནད་ཆེན་ཐེབས་ཏེ་ན་ཚ་བཟོད་
གླགས་མེད་པར་གྱུར་ནས་བཅོས་ཐབས་མེད་པར་ཤི་ཞིང་། སྲིད་པ་བར་
དོའི་འཇིགས་སྐྲག་ཐམས་ཅད་རིམ་བཞིན་ཤར་ནས་བདུན་བདུན་བཞི་བཅུ་
ཞེ་དགུའི་མཚམས་སུ་རང་ཡུལ་ཐག་ཇེ་རིང་དུ་སོང་ནས་ས་ཆ་མེད་ཀྱི་མ་ཤི་
གསོན་བྱེ་མའི་ལ་ཁར་སླེབས་སོ་ཞེས་བྲིས་འདུག དེ་ནས་ལས་མཁན་སེང་གེ་
རབ་བརྟན་གྱིས་བུ་མོའི་ལག་མགོ་ནས་བཟུང་སྟེ་ཁྲིད། ཨ་བ་གླང་མགོ་ཅན་
གྱིས་རྒྱབ་ནས་དེད། དར་མ་སྤྲེལ་མགོ་ཅན་གྱིས་གཡས་ནས་བཟུང་། རྭ་
སྐྱེས་ཕག་མགོ་ཅན་གྱིས་གཡོན་ནས་བཟུང་། ཞེ་སྡང་སྟག་མགོ་ཅན་གྱིས་
ལམ་སྣ་དྲངས་ཏེ། སྐད་ཅིག་དེ་ཉིད་ལ་གཤིན་རྗེ་ཆོས་རྒྱལ་གྱི་མདུན་དུ་ཐོན་
ནོ། །དེ་ནས་བདུད་ལས་ཀྱི་བུ་ཆུང་ནག་པོས་ཆོས་ཀྱི་རྒྱལ་པོ་ལ་འདི་སྐད་
585



ཞུ་པ། འཇིག་རྟེན་ཁམས་ན་ཡོད་པའི་དུས། །བདུད་སྲིན་པོ་མགོ་དགུའི་
སྲིང་མོ་རེད། །ས་ཡར་སྟོད་བདུད་ཀྱི་ས་ཆ་ནས། །སྨན་འདི་ལ་བདུད་མོ་ཤ་
གཟན་ཟེར། །ཆུང་མོ་ལོ་གསུམ་གྱི་གོང་རོལ་ནས། །ཐང་ཆེན་པོའི་དཀྱིལ་ལ་
ཤིང་མདའ་འཕངས། །ཁྱེའུ་རི་བོང་སྒུམ་བུ་འཐུ་འཐུ་བྱས། །མ་འདི་ལ་ཡར་
ཐར་གང་ན་ཡོད། །ལོ་བཅུ་གསུམ་ཁ་ལ་ཡར་བུད་ནས། །སྒྲ་བརྒྱབ་ལ་འཕངས་
ནས་སྡིག་པ་བྱས། །ནང་སྔ་དྲོ་ཁྲ་ཡག་རྫ་ལ་སོང་། །འདིས་ལྕགས་གཞུ་བཀུགས་
ནས་ལྕགས་མདའ་འཕངས། །འབྲོང་བྲེ་སེར་མ་བུ་དགུ་བརྒྱ་བསད། །མགོ་རུ་
ཐུར་ཤ་ལེ་ཐང་ལ་འཕངས། །དགོང་ཕྱི་དྲོ་འབྲོང་མོ་བསད་བསད་ནས། །རི་
ཆེན་པོ་ཁྲག་གིས་དམར་པོ་བྱས། །མ་ཨ་སྟག་ལྷ་མོ་གར་སོང་ན། །བྱ་རྒོད་
པོའི་གཤོག་རྩ་ཉི་ལི་ལི། །སྤྱང་དར་མ་གཟན་རྒྱུགས་ཐ་ར་ར། །མ་འདི་ལ་
ཡར་ཐར་གང་ན་ཡོད། །ཅེས་བདུད་ལས་ཀྱིས་སྨན་ཨ་སྟག་ལྷ་མོས་འཇིག་
རྟེན་ཁམས་སུ་སྡིག་པ་བཟོས་པ་རྣམས་གསལ་བོར་ཞུས་ཚེ། ཆོས་ཀྱི་རྒྱལ་
པོས་བཤད་པ་ཐམས་ཅད་བདེན་རྫུན་ལ་ངའི་མེ་ལོང་ནང་ལ་བལྟས་ན་
གསལ། གཤིན་རྗེའི་རྒྱུ་མར་ཚད་ན་ཤེས། ཁྲིམས་ཡིག་ལུས་ལ་བསྐོར་ན་
གསལ་ཞེས་གསུངས་ཏེ། དེ་ནས་རིམ་བཞིན་མེ་ལོང་ནང་ལ་བལྟས། རྒྱ་
མར་ཚད། ཁྲིམས་ཡིག་བསྐོར་པ་ན། ཡར་བླ་མ་རྣམས་ལ་མཆོད་པ་འབུལ་
ཚུལ། རྒྱུ་ཁབ་དང་སྐུད་པའི་འབྲེལ་བ་བཞག་ཚུལ། སྡིག་པ་ཆེ་བ་མི་དང་
རི་དྭགས་བསད་པ། ཆུང་བ་ཤིག་དང་སྲོ་མང་ཡན་ཆོད་ཤར་བ་དང་། རྒྱུ་
ཆེ་བ་གསེར་དངུལ་དར་ཟབ། ཆུང་བ་ཁབ་སྐུད་ཡན་ཆད། རྐུ་འཕྲོག་བཅོམ་
གསུམ་མན་ཆོད། རྫུན་ཆེ་བ་ཁ་མཆུ་རྩོད་པ། ཆུང་བ་ཚིག་རྩུབ་ངག་འཁྱལ་
ཡན་ཆད། ལུས་ངག་ཡིད་གསུམ་གྱི་སྒོ་ནས་མི་དགེ་བ་བཅུའི་ལས་བྱས་ཚད་
ཐམས་ཅད་གསལ་བོར་ཤར་འདུག་པ་མཐོང་པས། སྡིག་ཅན་ཨ་སྟག་ལྷ་མོར།
586



འཇིགས་པའི་ལས་མཁན་དགུ་བརྒྱས་སོད་སོད་དང་རྒྱོབ་རྒྱོབ་ཀྱི་སྒྲ་བསྒྲགས་
ནས་དམྱལ་བའི་ཁམས་སུ་ཁྲིད་པའི་ལོ་རྒྱུས་རྣམས་གསལ་ལེར་བྲིས་འདུག་
པ་ལས། རྒྱུ་ཇི་འདྲ་བཏབ་ན་འབྲས་དེ་བཞིན་སྨིན་པ་བཞིན། ཨ་སྟག་ལྷ་
མོས་འཇིག་རྟེན་མི་ཡུལ་དུ་སྡིག་གཅོད་ཀྱི་ལས་ལ་ཞུགས་ཆེ་བས། འབྲས་བུ་
ལ་གཤིན་རྗེ་ཆོས་རྒྱལ་གྱིས་ཁྲིམས་ཐག་བཅད་དེ་དམྱལ་ཁམས་བཅོ་བརྒྱད་
ཀྱི་རྟིང་མར་ལྷུང་པའི་ཆོས་ལུགས་ཀྱི་གཞུང་རབ་དང་རིམ་པ་བྲིས་ཡོད་པ་
ལགས། །
གཞན་ཡང་གེ་སར་རྒྱལ་པོ་རྒྱ་ནག་ནས་ཕྱིར་ཕེབས་ནས་དམྱལ་བའི་
ཡུལ་དུ་ཆོས་ནས་མ་ཨ་སྟག་ལྷ་མོ་གཙོ་བྱས་པའི་ཤི་བོ་དུང་ཕྱུར་མང་པོ་
ཡར་འདྲེན་པའི་སྐབས་སུ། དམྱལ་བའི་ཁམས་དང་རྣམ་སྨིན་འཁོར་བ་
སོགས་བརྗོད་པའང་ཤིན་ཏུ་མང་། འདིར་ཡང་གཙོ་བོ་ལས་དང་རྒྱུ་འབྲས་
རྩི་དགོས་པ་དང་མ་རྩིས་ན་རྣམ་སྨིན་འཁོར་ཞིང་དམྱལ་བར་ལྷུང་འགྲོ་བའི་
ཆོས་ཀྱི་གདམས་པ་ཁོ་ན་གསུངས་པ་རེད། དཔེར་ན། གེ་སར་རྒྱལ་པོས་
གླུ་བླངས་པ་ལས་འདི་ལྟར་བཀོད་འདུག སྙིང་གྲོགས་ཨ་སྟག་ལྷ་མོ་ཚུར་ལ་
ཉོན། །ལྕགས་སྲེག་ཐང་ན་ཚེ་འདས་ཕོ་མོ་རྣམས། །ལུས་པོ་ཚིག་ནས་ཨ་ཚ་
ཟེར་པ་འདི། །འཇིག་རྟེན་མི་ཡུལ་གསོན་པོར་འདུག་པའི་དུས། །འཇིག་
རྟེན་དྲེགས་ཅན་གྱི་གཞི་བདག་ལ། །ར་ལུག་གསོན་པོར་བཟུང་ནས་གསུར་
ལ་འདྲེན། །ཆུ་ནང་ཉ་མོ་བཟུང་ནས་སྐམ་ལ་ཕུད། །དགུན་གསུམ་རི་པོ་ཆེན་
པོ་མེ་ལ་བསྲེགས། །ལས་ངན་དེ་འདྲ་བྱས་པའི་རྣམ་སྨིན་རེད། །ཡང་གཅིག་
ཨ་སྟག་ལྷ་མོ་ཚུར་ལ་ཉོན། །ལས་མཁན་མཚོན་ཆ་ཐོགས་པ་འབུམ་ཕྲག་
གིས། །ཚེ་འདས་ཕོ་མོ་གྲངས་ལས་འདས་པ་གསོད། །ཡང་ཤི་ཡང་སོས་སྡུག་
བསྔལ་བརྒྱ་རེ་མྱོང་། །འཇིག་རྟེན་མི་ཡུལ་གསོན་པོ་འདུག་པའི་དུས། །ཉེས་
587



མེད་རི་དྭགས་མང་པོ་མདའ་ཡིས་བསད། །རྐུན་ཇག་བྱས་ནས་མི་རྟ་མང་པོ་
བསད། །བྱ་ཚང་བྱེའུ་ཚང་སྒོ་ང་རྡོ་ལ་བརྒྱབ། །གཡུ་སྤྱང་ཝ་མོ་དར་མ་མང་པོ་
བསད། །འཕྱི་བ་རི་བོང་ཤ་སྐྱ་མདའ་ཡིས་བསད། །ན་ཁའི་སྦལ་པ་ཚྭ་ཆུ་བཏབ་
ནས་བསད། །ས་འོག་དུག་སྦྲུལ་གླ་རྩི་དུག་གིས་བསད། །ལས་ངན་དེ་འདྲ་བྱས་
པའི་རྣམ་སྨིན་རེད། །ཅེས་གསུངས་པ་ལས་དམྱལ་བའི་ཁམས་སུ་མི་ཚོའི་ལུས་
པོ་མེས་ཚིག་པ་དང་ལས་མཁན་གྱི་མཚོན་ཆའི་འོག་ཏུ་ཡང་ཤི་ཡང་སོས་ཀྱི་སྡུག་
བསྔལ་མྱོང་བའི་རྒྱུ་མཚན་ཡང་རང་རང་གིས་སྡིག་པ་མང་པོ་བསགས་པའི་
འབྲས་བུ་ལགས་གསུང་ཡོད། སྒྲུང་དཔེ་འདིའི་མཇུག་མཐར་གླིང་སེང་ཆེན་
རྒྱལ་པོའི་མཐུ་དང་ནུས་པས་མ་ཨ་སྟག་ལྷ་མོ་གཙོ་བྱས་པའི་ཤི་བོ་དུང་ཕྱུར་
མང་པོ་ཚ་དམྱལ་བརྒྱད་དང་གྲང་དམྱལ་བརྒྱུད་དེ་བཅུ་དྲུག་ཉི་ཚེ་ཉེ་འཁོར་
གཉིས་དང༌། ངན་སོང་གསུམ་གྱི་དོང་ནས་ཐར་བར་བཅུག་སྟེ་དག་པའི་ཞིང་
དུ་དྲངས་པའི་ལོ་རྒྱུས་བཀོད་འདུག སྒྲུང་དཔེ་འདི་ལྟ་བུར་མཚོན་ན་གཏམ་རྒྱུད་
ཀྱི་གོ་རིམ་མང་པོ་མེད་པ་དང་རྗོད་བྱེད་ཚིག་གི་སྟེང་ནས་ཀྱང་ཆོས་ཚིག་མང་
ལ། བརྗོད་བྱ་དོན་གྱི་ཐད་དུ་ཡང་ཆོས་ལུགས་དྲིལ་སྒྲོག་བྱ་རྒྱུ་ནི་སྒྲུང་དཔེ་འདི་
གྲུབ་པའི་གཞི་གཙོ་བོར་གྱུར་འདུག དེའི་ཕྱིར་མི་རྣམས་ཀྱིས་སྒྲུང་དཔེ་འདིའི་
རིགས་ལ་ཆོས་སྒྲུང་ཞེས་ཀྱང་འབོད་ཀྱིན་ཡོད། རྩོམ་རིག་གང་དང་གང་ཡིན་
རུང་དངོས་ཡོད་འཚོ་བའི་མཚོན་བྱེད་ཡིན་པ་ལྟར། གོང་སྨྲས་ཀྱི་དོན་ཚན་
དྲུག་གི་ཕྱོགས་ནས་བསྟན་པའི་དོན་ལ། མར་ཁེ་སི་རིང་ལུགས་ཀྱི་ལོ་རྒྱུས་
དངོས་གཙོ་སྨྲ་བ་དང་རྩོད་སྒྲུབ་དངོས་གཙོ་སྨྲ་བའི་ལྟ་བ་བཀོལ་ནས་བལྟས་ན།
ལུགས་མཐུན་མིན་ས་ཤིན་ཏུ་མང་མོད། འོན་ཏེ། དུས་སྐབས་ཤིག་གི་མི་རྣམས་
ཀྱི་ངོས་ཟིན་མཚོན་ཡོད་ལ། དངོས་ཡོད་ཀྱི་ལོ་རྒྱུས་ཀྱང་གསལ་བོར་མཚོན་
ཡོད། དེ་བས་སྒྲུང་དཔེ་ནང་གི་ཆོས་ལུགས་ཀྱི་སྐོར་ལ་ལྟ་བ་ཅི་འདྲ་ཞིག་འཛིན་
588



རྒྱུ་དེ་ཡང་ངེད་ཅག་གི་མདུན་དུ་བཤམས་པའི་ཞིབ་འཇུག་གི་རྣམ་གྲངས་གལ་
ཆེན་ཞིག་ཡིན། འོ་ན་གླིང་སྒྲུང་ནང་དུ་ཆོས་ལུགས་ཀྱི་གྲུབ་ཆ་དེ་འདྲ་རྒྱ་ཆེ་ཞིང་
གཏིང་ཟབ་དོན་ཅི་ཡིན་ནམ་ཞེ་ན། ཁོ་བོས་དཔྱད་ན་གཤམ་གྱི་རྒྱུ་རྐྱེན་གཙོ་བོ་
གསུམ་ཡོད་པར་བསྙོན་དུ་མེད། །
གཅིག་སྟེ། ཨིན་ཀི་སིས་ཆོས་ལུགས་ཡོད་ཚད་དེ་མི་རྣམས་ཀྱི་ཉིན་
རྒྱུན་འཚོ་བར་བཀོད་སྒྲིག་བྱེད་པའི་ཕྱི་རོལ་ཡུལ་གྱི་སྟོབས་ཤུགས་དེ་མི་ཚོའི་
ཀླད་པའི་ནང་བྱུང་པའི་སྐབས་སུ་མི་ཡུལ་གྱི་སྟོབས་ཤུགས་དེ་མི་ཡུལ་གྱི་སྟོབས་
ཤུགས་མིན་པར་འཛིན་པའི་རྣམ་པ་ལགས”ཞེས་གསུངས་པ་ལྟར། བོད་རིགས་
ཀྱི་ཆེས་སྔ་བའི་དུས་རབས་སུ། ཐོན་སྐྱེད་ཀྱི་ནུས་ཤུགས་ཤིན་ཏུ་དམའ་བ་མ་
ཟད། རང་བྱུང་ཁམས་ལ་བརྟེན་པའི་བསམ་བློ་ཡང་ཧ་ཅང་ཆེ། བོད་རིགས་
འདི་མི་རབས་ནས་མི་རབས་བར་དུ་འདུས་སྡོད་བྱེད་པའི་ཡུལ་དེ་ཡང་འཛམ་
གླིང་སྟེང་ས་བབ་ཆེས་མཐོ་ཞིང་རི་རབ་མང་པ། གྲང་ངར་ཆེ་བའི་ས་ཁུལ་དེ་
ལགས། དེའི་ཕྱིར། མཐོ་སྒང་གི་གནམ་གཤིས་དེ་འགྱུར་ལྡོག་ཧ་ཅང་སླ་ཞིང་།
གློ་བུར་དུ་ནམ་མཁར་སྤྲིན་དཀར་མཆེད་པ་དང་། གློ་བུར་དུ་གནམ་ལ་སྤྲིན་
ནག་འཁྲིགས་པ། གློ་བུར་འབྲུག་སྒྲ་ལྡིར་བ་དང་ཆར་ཞོལ་འབབ་པ། ཡང་གློ་
བུར་དུ་ནམ་མཁའ་དྭངས་ཤིང་འཇའ་ཚོན་སྣ་ལྔ་ཤར་པ། ཡང་གློ་བུར་དུ་རླུང་
ནག་འཚུབ་མ་འཁོར་པ་དང་ས་གཞི་འཁྱག་གྲང་གིས་བསྡམས་པ། གཞན་ཡང་
ཉི་ཟླ་ཚ་བ་དང་ས་འགུལ་བྱུང་པ། མེར་བསྲེགས་པ་བཅས་ཀྱི་རང་བྱུང་ཁམས་
ཀྱི་འགྱུར་བ་དེ་དག་གིས་སྐབས་འགར་བོད་རིགས་མི་དམངས་ཀྱི་འཚོ་བ་དང་
ཐོན་སྐྱེད་ལ་འཇིགས་སྣང་བསྐུར་བ་དང་། སྐབས་འགར་ཐོན་སྐྱེད་དང་འཚོ་
བར་མཐུན་རྐྱེན་ལེགས་པོ་ཡང་བསྐྲུན་བཞིན་མཆིས། སྐབས་དེར་མི་རྣམས་
ཀྱིས་རང་བྱུང་ཁམས་ཀྱི་འགྱུར་བ་རྣམ་པ་སྣ་ཚོགས་ཀྱི་གསང་བ་ཐམས་ཅད་
589



འབྱེད་པའི་ཐབས་ཤེས་མེད་སྟབས། ཚང་མའི་བསམ་པར་གཟུགས་མེད་ཀྱི་
སྟོབས་ཤུགས་ཤིག་ལྐོག་གྱུར་དུ་གནས་འདུག་པར་སྙམ་ནས། གནམ་དགྲ་དང་
ས་དགྲ་དག་གང་བྱུང་བའི་ཚེ། གནམ་ལ་གསོལ་འདེབས་དང་ལྷ་ལ་མཆོད་པ་
བཅའ་བ་རིམ་གྲོ་སོགས་སྒྲུབ་ཅི་ཐུབ་བྱས་ཏེ། རང་བྱུང་ཁམས་ཀྱི་འགྱུར་བ་དག་
འགོག་པ་ལས་ཐབས་གཞན་མ་མཆིས། ཡང་ན་ས་ཆུ་མེ་རླུང་སྟེ་འབྱུང་བ་ལྔའི་
འགྱུར་བར་བརྟག་ནས་ལྟས་བཟང་དང་ལྟས་ངན་དབྱེས་ནས་མི་རྣམས་ཀྱི་བྱ་
སྤྱོད་ལ་བཀོད་འདོམས་བྱེད་པའི་སྲོལ་འདི་དུས་ད་ལྟའི་བར་དུ་བཀོལ་བཞིན་
འདུག གླིང་སྒྲུང་ལ་མཚོན་ན་འདི་འདྲའི་སྤྱི་ཚོགས་ཀྱི་ཆ་རྐྱེན་དང་མི་རིགས་ཀྱི་
འདུ་ཤེས་ཁྲོད་དུ་བྱུང་ཞིང་། མང་ཚོགས་ཀྱི་ངག་ཐོག་བརྒྱུད་ནས་དར་ཁྱབ་
ཏུ་སོང་བའི་དབང་གིས་གདོད་མའི་ཆོས་ལུགས་ཀྱི་བསམ་བློས་ཤན་ཤུགས་མ་
ཐེབས་རང་ཐེབས་རེད་སྙམ།
གཉིས་ཏེ། དུས་རབས་བདུན་པའི་བོད་རྒྱལ་སྲོང་བཙན་སྒམ་པོ་ནས་
བཟུང་སྟེ། བོད་བརྒྱུད་ནང་བསྟན་ཆོས་ལུགས་ཐོག་མ་གངས་རིའི་ལྗོངས་
འདིར་ཁྱབ་ཅིང་། སངས་རྒྱས་ཀྱི་ཆོས་གཞུང་མང་པོ་རྒྱལ་ཁབ་ཕྱི་ནང་གི་
མཁས་པས་ལོ་ཙཱ་བསྒྱུར་ཏེ་རིམ་གྱིས་ས་ཁྱབ་རྡོ་ཁྱབ་དུ་སོང་བ་དང༌། ཁྱད་
པར་དུ་རྒྱལ་པོ་ཁྲི་སྲོང་ལྡེ་བཙན་སྐབས་སུ་མཁན་པོ་བོདྷི་ས་ཏྭ་དང་། སློབ་
དཔོན་པད་མ་འབྱུང་གནས་དག་བོད་ལ་གདན་འདྲེན་ཞུས་ཏེ་རྒྱ་བལ་
སོགས་ནས་པཎྜི་ཏ་མང་པོ་སྤྱན་དྲངས་པ་དང་། སྒྲ་སྒྱུར་གྱི་ལོ་ཙཱ་བ་མང་པོ་
གསོ་སྐྱོང་བྱས་ནས་བཀའ་མདོ་རྒྱུད་མང་པོ་བོད་སྐད་དུ་བསྒྱུར་ཅིང་། བོད་
ཀྱི་ཆོས་པ་ཡང་གྲགས་ཅན་མང་པོ་བྱུང་སྟེ་རྒྱ་གཞུང་དང་འབྲེལ་བའི་གསུང་
རྩོམ་རྩ་ཆེན་མི་ཉུང་བ་བརྩམས་ཏེ་ཁྱབ་བརྡལ་དུ་བཏང་པ་དང་བརྒྱུད་དེ།
སངས་རྒྱས་ཤཱཀྱ་ཐུབ་པའི་གསུང་རབ་ཀྱི་ས་བོན་བོད་ཁུལ་འཛིན་མའི་ཁྱོན་
590



ལ་ཁྱབ་ཅིང་འབྲས་བུ་སྨིན་པར་གྱུར་ལ། གངས་ཅན་པ་སྤྱིའི་རིག་གཞུང་
ཡོངས་ཀྱི་རྩ་བ་དང་གཙོ་བོ་ཞིག་ཏུ་གྱུར། དེའི་མཚུངས་སུ་སངས་རྒྱས་ཆོས་
ལུགས་ནང་ཁུལ་དུའང་གསར་དུ་གྲུབ་པའི་བཀའ་གདམས་པ་དང་། བཀའ་
བརྒྱུད་པ། རྙིང་མ་པ། ས་སྐྱ་པ། གསར་མ་པ་བཅས་གྲུབ་མཐའ་མང་པོ་བྱུང་
སྟེ། རང་རང་གི་གྲུབ་མཐའ་སྲུང་པ་དང་དད་མོས་བགྱིད་པའི་མང་ཚོགས་
ཀྱང་བླ་གྲྭ་མང་པོའི་གྲུབ་མཐའི་རྗེས་ཞུགས་ནས་སྐོར་ཞིག་གྲུབ་མཐའ་འདིར་
དད་པ་དང་སྐོར་ཞིག་གྲུབ་མཐའ་གོན་ན་དད་མོས་བགྱིད་པའི་རྣམ་པ་
བོད་ཁུལ་ཡོངས་སུ་བྱུང་འདུག འདི་ཕྱོགས་ཀྱི་ཤན་ཤུགས་གེ་སར་སྒྲུང་ནང་
དུ་གསལ་བོར་མཐོང་ཐུབ། དཔེར་ན་དུས་རབས་སོ་སོའི་སྒྲུང་པ་དང་དག་
སྒྲིག་པའི་ཁ་དང་ལག་བརྒྱུད་ནས་ཐོན་པའི་སྒྲུང་དཔེར་མཚོན་ན། 《ལྷ་གླིང་
གབ་ཙེ་དགུ་སྐོར》དང《འཁྲུངས་གླིང་མེ་ཏོག་ར་བ》《རྟ་རྒྱུགས་དཔྱིད་ཀྱི་ཉི་
མ》ལྟ་བུའི་ནང་དུ་སློབ་དཔོན་པད་མ་འབྱུང་གནས་དང་ཁོང་གི་དགོངས་
པ་རྣམས་ཤིན་ཏུ་འབུར་ཐོན་བྱས་ཡོད་པའི་རྐྱེན་གྱིས་སྒྲུང་འདི་འཆད་པའི་
སྒྲུང་པ་དང་དག་སྒྲིག་བྱེད་མཁན་རྙིང་མའི་གྲུབ་མཐར་གཏོགས་པ་ཞིག་
ལགས་པ་སྨྲས་མ་དགོས། གཞན་ཡང་སྒྲུང་དཔེ《དམྱལ་གླིང་མུན་པ་རང་
གསལ》དང《དམྱལ་གླིང་རྫོགས་པ་ཆེན་པོ》ལྟ་བུར་མཚོན་ན། གསར་མའི་
གྲུབ་མཐར་ཕྱོགས་པའི་སྒྲུང་པ་དང་ཡིག་མཁན་ཚོས་ཁ་ལག་བརྒྱུད་པ་ཡང་
སྒྲུང་དཔེའི་ནང་དུ་གསལ་བོར་ཤེས་ཐུབ། གང་ལྟར་ཡང་སྒྲུང་དཔེ་མང་ཆེ་
ཤོས་ཀྱི་ནང་དུ་རྙིང་མའི་གྲུབ་མཐའ་གཙོ་བོར་བཟུང་ཡོད་མོད། ཡིན་ནའང་
སྒྲུང་དཔེ་སོ་སོ་ལས་གྲུབ་མཐའ་སོ་སོའི་ལྟ་བ་ཡང་མཐོང་ཐུབ། འདིར་ཞིབ་
ཏུ་དཔྱད་ན་སྒྲུང་དཔེ་གང་ཡིན་ཡང་ཐོག་མ་གྲུབ་པའི་སྐབས་སུ་བཤད་
མཁན་གྱི་སྒྲུང་པ་དང་དག་སྒྲིག་བྱེད་པའི་ཡོན་ཏན་ཅན་དེ་གྲུབ་མཐའ་གང་
591



ལ་གཏོགས་པ་དེར་རག་ལས་ཡོད་པ་རེད། གལ་སྲིད་རྙིང་མའི་གྲུབ་མཐར་
ཕྱོགས་པ་ཞིག་ཡིན་ན་དེས་ཤན་ཤུགས་ཐེབས་པ་དང༌། གསར་མ་དང་ས་
སྐྱ་ལྟ་བུའི་གྲུབ་མཐར་གཏོགས་པ་ཞིག་ཡིན་ན་གྲུབ་མཐའ་དེས་ཤན་ཤུགས་
ཐེབས་པ་རེད། ད་དུང་སྒྲུང་དཔེ་མང་པོ་ཞིག་གི་གཏམ་རྒྱུད་ལས་བན་བོན་
གཉིས་ཀྱི་གྲུབ་མཐའི་བར་གྱི་འཁྲུག་རྩོད་མཐོང་ཐུབ་ལ། དེ་ཡང་དུས་སྐབས་
སོ་སོའི་བོད་པའི་སྤྱི་ཚོགས་ཀྱི་འཕེལ་འགྱུར་གྱིས་ཤན་ཤུགས་ཐེབས་པའི་
དབང་གིས་ནང་པ་སངས་རྒྱས་ཆོས་ལུགས་ཀྱི་སྒྲུང་མཁན་ཞིག་ཡིན་ན་དྲང་
བདེན་སྐྱོང་མཁན་གྱི་དཔའ་བོ་དང་དཔའ་མོ་ཐམས་ཅད་ནང་ཆོས་ཀྱི་གྲས་
སུ་བཞག་ནས་བསྟོད་པ་བགྱིད་པ་དང་ལྡོག་ཕྱོགས་མི་སྣ་ངན་པ་ཐམས་ཅད་
བོན་པོའི་ཆོས་ལུགས་ཀྱི་གྲས་སུ་བརྩིས་ནས་དམའ་སྨད་བགྱིས་འདུག ཡིན་
ནའང་བོན་པོའི་ཆོས་ལུགས་ཀྱི་མཐུ་དང་ནུས་པར་འགྲན་ཟླ་མ་མཆིས་པའི་
སྐོར་ལ་བསྟོད་པ་བགྱིས་པ་ཡང་མཐོང་ཐུབ་བོ། །གང་ལྟར་ཡང་འདིར་ངེད་
ཅག་གིས་ཤེས་དགོས་པ་སྟེ། ཆོས་ལུགས་ཀྱི་གྲུབ་མཐའ་སོ་སོ་འདི་འདྲར་
རྙོག་དྲ་ཆེ་ཞིང་དར་རྒྱ་ཆེ་བའི་བོད་གངས་ཅན་གྱི་ལྗོངས་འདི་རུ་བྱུང་བའི་
ལོ་རྒྱུས་དང་ཆབ་སྲིད། དཔལ་འབྱོར། རིག་གནས་རྩོམ་རིག དམངས་ཁྲོད་
སྒྱུ་རྩལ་བཅས་མཚོན་པའི་བརྩམས་ཆོས་གང་ཡིན་རུང་ཆོས་ལུགས་དང་མ་
འབྲེལ་པ་གཅིག་ཀྱང་མེད་པ་མ་ཟད། དམངས་ཁྲོད་ཀྱི་གཉེན་བཤད་སྟོན་
བཤད་ཆང་བཤད་མདའ་བཤད་དང་། ཐ་ན་གླུ་དང་ལ་གཞས་སོགས་སུ་
ཡང་ཆོས་ལུགས་ཀྱི་ཤན་ཤུགས་ཐེབས་ཡོད་པར་བརྟེན། གེ་སར་སྒྲུང་ལ་ཆོས་
ལུགས་ཀྱི་ཤན་ཤུགས་མི་ཐེབས་པའི་ཐབས་ཤིག་གང་ན་མཆིས། འདི་ནི་སྤྱི་
ཚོགས་འཕེལ་རྒྱས་ཀྱི་ལྡོག་མེད་ཀྱི་ཆོས་ཉིད་ཅིག་ཀྱང་ཡིན་པར་སྙམ་མོ། །
གསུམ་སྟེ། རང་རེའི་ལོ་རྒྱུས་ཐོག་གི་རྩོམ་རིག་དག་ལ་དཔྱད་ན་ཆོས་
592



ལུགས་ཀྱི་ཤན་ཤུགས་ཐེབས་པ་གླིང་རྗེ་གེ་སར་སྒྲུང་འབའ་ཞིག་མིན་པར་འཛམ་
གླིང་སྟེང་གི་རྩོམ་རིག་གྲགས་ཅན་དག་ཀྱང་ཆོས་ལུགས་ལ་མ་འབྲེལ་བ་གཅིག་
ཀྱང་མེད། ཁྱད་པར་དུ་ནང་བསྟན་ཆོས་ལུགས་ལ་མཚོན་ན། འཛམ་གླིང་གི་
ཆོས་ལུགས་ཆེ་ཁག་གསུམ་ནང་ནས་རྩོམ་རིག་སྒྱུ་རྩལ་ལ་འབྲེལ་བ་ཤིན་ཏུ་
ཆེ།དེ་ཡང་ཤར་ཕྱོགས་རྒྱལ་ཁབ་སོ་སོའི་རྩོམ་རིག་སྒྱུ་རྩལ་ནང་དུ་ཇ་དང་འོ་མ་
ཇི་བཞིན་འདྲེས་འདུག དེ་ལས་བརྩམས་ཆོས་སྐོར་ཞིག་གི་ཕྱི་ཚུལ་ཆོས་ལུགས་
ཀྱིས་བཏུམས་ཀྱང་དོན་ལ་མི་ཚེའི་བདེན་ལུགས་བརྗོད་གང་ཐུབ་བྱས་ཡོད་ལ།
བརྩམས་ཆོས་ལ་ལར་ཆོས་ལུགས་ཀྱི་འབྲེལ་བ་མེད་ཀྱང་འབྲེལ་བ་ཡོད་པར་
བརྗོད་ཡོད་མོད། འོན་ཏེ་འཚོ་བའི་དྲི་ཞིམ་ཤུགས་སུ་འཐུལ་ཞིང་མི་རྣམས་ཀྱི་
བློ་གྲོས་དང་རེ་འདུན། དེ་མིན་འབད་པས་མདུན་སྐྱོད་ཀྱི་སྙིང་སྟོབས་སོགས་
གསལ་བོར་མཚོན་འདུག ད་དུང་བརྩམས་ཆོས་འདི་དག་ལ་རྟོག་པ་འཆར་
ཡན་རིང་ལུགས་དང་དངོས་ཡོད་རིང་ལུགས་ཀྱི་ཁྱད་ཆོས་ལྡན་པའི་ཚེ། ཕན་
ནུས་མེད་པའི་ཆོས་ལུགས་ཀྱི་བརྩམས་ཆོས་ཀྱི་གྲས་སུ་ཡང་འཇོག་དཀའ་མོ་
རེད། ཆོས་ལུགས་རང་ཉིད་ལ་མཚོན་ན་ཡང་བདེན་པ་བདེན་དྲང་གིས་ལོ་རྒྱུས་
ཐོག་དང་དངོས་ཡོད་ཐོག་ཏུ་དཔྱད་པ་གང་ལེགས་གཏོང་དགོས་སྙམ། དེ་ཡང་
གདོད་མའི་ཆོས་ལུགས་དང་རྗེས་གྲུབ་ཀྱི་ཆོས་ལུགས་གང་ཡིན་ཡང་ཐམས་ཅད་
འབྱུང་ཁུངས་དང་འཕེལ་རྒྱས། མཇུག་འགྲུབ་པའི་བརྒྱུད་རིམ་ཞིག་ཡོད་ཕྱིར།
ཆོས་ལུགས་ཀྱིས་ཀྱང་རྩོམ་རིག་ལ་མི་འདྲ་བའི་སྤྱི་ཚོགས་ལོ་རྒྱུས་ཀྱི་ཆ་རྐྱེན་འོག་
མི་འདྲ་བའི་ཤན་ཤུགས་ཀྱང་ཟློག་ཏུ་མེད་པ་ཐེབས་བཞིན་མཆིས། འདི་ནི་ངེད་
ཅག་སུས་ཀྱང་ཁས་མ་བླངས་ན་ཡང་མི་ཆོག་པའི་བདེན་ལུགས་རེད། གླིང་སྒྲུང་
ལ་མཚོན་ན་ཆོས་ལུགས་ཀྱི་ཤན་ཤུགས་ག་འདྲ་ཐེབས་ཡོད་ཀྱང་ལོ་རྒྱུས་ཀྱི་སྙན་
རྩོམ་རིང་མོ་འདི་འཕེལ་རྒྱས་འགྲོ་བར་གནོད་པ་བཟོས་མེད་པ་མ་ཟད། གླིང་
593



སྒྲུང་འདི་འཕེལ་རྒྱས་དང་རྒྱུད་འཛིན་ཕྱོགས་སུ་སྐུལ་འདེད་དང་སྒྱུ་རྩལ་གྱི་
ནུས་ཤུགས་ལ་ཁ་སྣོན་བཅས་ཀྱི་ནུས་པ་ཐོན་ཡོད་པ་རེད། གལ་སྲིད་གླིང་སྒྲུང་
གི་ཆོས་ལུགས་ཀྱི་སྐོར་ཐམས་ཅད་མེད་པར་གྱུར་པའི་དབང་དུ་སོང་ན། སྙན་
རྩོམ་རིང་མོ་འདིའི་སྒྱུ་རྩལ་གྱི་སྒྲིག་གཞི་དང་གཏམ་རྒྱུད་ཀྱི་འཕེལ་རིམ། མི་སྣའི་
བཀོད་སྒྲིག་སོགས་སུ་གནོད་པ་ཚབས་ཆེན་ཐེབས་རྒྱུ་ཡིན་ཞིང་། གཏམ་རྒྱུད་
དང་གཏམ་རྒྱུད་བར། སྒྲུང་ཁག་དང་སྒྲུང་ཁག་བར་འབྲེལ་བ་ཆགས་མི་ཐུབ་པ་
ལས་གཞན། ལྷ་ཀླུ་གཉན་གསུམ་གྱི་འབྲེལ་བའི་སྟོབས་ཤུགས་ཀྱང་མེད་པར་འགྲོ་
བའི་སླད། སྒྲུང་དཔེའི་ནང་དུ་བྱུང་བའི་མི་དང་དོན་ཐམས་ཅད་བདེན་པ་ཡིན་
ཡང་ཚང་མ་ཁེར་རྐྱང་གི་གནས་སུ་ལྷུང་ངེས་ལགས། སྙན་རྩོམ་རིང་མོ་འདིའི་སྒྱུ་
རྩལ་གྱི་ཡིད་འགུག་ནུས་པ་དང་སྒྱུ་རྩལ་གྱི་བདེན་པ་ཡང་རང་ཤུགས་སུ་ཡལ་
འགྲོ་བ་རེད། སྤྱིར་ངེད་ཅག་གིས་གླིང་གེ་སར་སྒྲུང་གི་ཆོས་ལུགས་ཀྱི་སྐོར་ལ་
འདི་ལྟར་ངོས་འཛིན་དང་ལྟ་བ་བཟུང་པའི་དམིགས་ཡུལ་དེ་ཡང་གླིང་གེ་སར་
སྒྲུང་གི་ཆོས་ལུགས་ཀྱི་གྲུབ་ཆ་ཐམས་ཅད་འཁྲུལ་མེད་ཡང་དག་ཡིན་ཞེས་རྒྱུ་
མཚན་བརྗོད་པ་མིན་ཏེ། ད་དུང་གླིང་གེ་སར་སྒྲུང་གི་ཆོས་ལུགས་སྐོར་ཞིག་ཆོས་
ལུགས་ཁོ་ན་དྲིལ་སྒྲོག་དང༌། ཡང་ན་གཏམ་རྒྱུད་ཀྱི་འཕེལ་རིམ་དང་སྒྱུ་རྩལ་གྱི་
གཟུགས་བརྙན་སོགས་ལ་འབྲེལ་བ་མེད་པའི་སྐོར་རྣམས་ཀྱིས་སྙན་རྩོམ་རིང་མོ་
འདིའི་སྒྱུ་རྩལ་དང་འཕེལ་རྒྱས་ལ་གནོད་པ་གསལ་བོར་བཟོས་འདུག་པ་ཡང་
མང་པོ་མཐོང་འདུག གང་ལྟར་ཡང་ངེད་ཅག་གིས་བདེན་པ་བདེན་དྲང་གི་ཚན་
རིག་གི་ཡོ་བྱད་འདི་དམ་པོར་འཛིན་པ་མ་གཏོགས་བསྟོད་པ་ཚད་ལས་བརྒལ་
པ་དང་སྨད་པ་ཚད་ལས་བརྒལ་བ་གང་ཡིན་ཡང་འོས་འཚམ་ཞིག་མིན་ནོ། །
594



ལེའུ་བཅོ་ལྔ་པ། བོད་སོག་གེ་སར་སྒྲུང་གི་
འབྲེལ་བའི་སྐོར་བཤད་པ།
དུས་རབས་བཅུ་དགུའི་མཇུག་ནས་བཟུང་རྒྱལ་ཁབ་ཕྱི་ནང་གི་མཁས་
པ་མང་པོས་བོད་གངས་ཅན་གྱི་དཔའ་བོའི་ལོ་རྒྱུས་བརྗོད་པའི་སྙན་རྩོམ་
རིང་མོ་གེ་སར་སྒྲུང་དང་སོག་པོའི་དམངས་ཁྲོད་དུ་ཁྱབ་བཞིན་པའི་གེ་སར་
སྒྲུང་གི་འབྲེལ་བའི་སྐོར་ལ་དཔྱད་གཏམ་འདྲ་མིན་སྣ་ཚོགས་བརྗོད་ཡོད།
དེ་ཡང་ཁ་ཅིག་གིས་སོག་པོའི་གེ་སར་སྒྲུང་ནི་བོད་ཀྱི་གེ་སར་སྒྲུང་ལས་ཡིག་
སྒྱུར་བྱས་ཏེ་གྲུབ་པ་ཡིན་ཟེར། ཡང་ཁ་ཅིག་གིས་སོག་པོའི་གེ་སར་སྒྲུང་གི་
འབྱུང་ཁུངས་བོད་ཀྱི་གེ་སར་སྒྲུང་ཡིན་ཡང་ཡོད་ཚད་བོད་ཀྱི་གེ་སར་སྒྲུང་
དང་ཁྱད་པར་མེད་ཅེས་བརྗོད་ན་ཆ་མི་ཚང་། སོག་པོའི་གེ་སར་སྒྲུང་ལ་
ཡང་ཐུན་མོང་མ་ཡིན་པའི་སོག་པོའི་དམངས་ཁྲོད་ཀྱི་ལོ་རྒྱུས་སྙན་རྩོམ་གྱི་
ཁྱད་ཆོས་ལྡན་སྐད། ཡང་ཁ་ཅིག་གིས་སོག་པོའི་གེ་སར་སྒྲུང་ནི་སོག་རིགས་
མི་དམངས་རང་གིས་གསར་རྩོམ་བྱས་པས། བོད་ཀྱི་གེ་སར་སྒྲུང་དང་
འབྲེལ་བ་སྤུ་ཙམ་ཡང་མེད། འབྱུང་ཁུངས་དང་ཁྱབ་ཡུལ་ཐམས་ཅད་སོ་
སོ་ཡིན་ཟེར། ཡང་ཁ་ཅིག་གིས་བོད་ཀྱི་གེ་སར་སྒྲུང་གི་འབྱུང་ཁུངས་སོག་
པོའི་གེ་སར་སྒྲུང་ཡིན་སྐད། ད་དུང་ཕྱི་རྒྱལ་གྱི་མཁས་རློམ་ཅན་ལ་ལས་གེ་
596



སར་སྒྲུང་འདི་གང་ལ་གཏོགས་ཡུལ་ཐག་ཆོད་མེད་ཟེར་བ་མ་ཟད། གླིང་རྗེ་
གེ་སར་རྒྱལ་བོའི་སྒྲུང་གི་འབྱུང་ཁུངས་ཕྱི་རྒྱལ་ཡིན་ཞེས་དཀར་ནག་གོ་ལྡོག་
ནས་སྨྱོ་བཤད་དང་ཉོག་བཤད་བྱས་པའང་མང་པོ་མཐོང་འདུག འོ་ན་ཁྱོད་
ལ་བོད་སོག་གེ་སར་སྒྲུང་གི་འབྲེལ་བའི་སྐོར་ལ་ལྟ་བ་ཅི་ཡོད་དམ་ཞེ་ན་འདི་
ལྟ་སྟེ། བོད་སོག་གེ་སར་སྒྲུང་གི་འབྲེལ་བ་ནི་མ་བུའི་འབྲེལ་བ་ཡིན་ལ། བོད་
ཀྱི་གེ་སར་སྒྲུང་ནི་མ་སྒྲུང་དང་སོག་པོའི་གེ་སར་སྒྲུང་ནི་བུ་སྒྲུང་ཡིན། སྤྱིར་
མ་སྒྲུང་དང་བུ་སྒྲུང་གཉིས་ལ་བྲལ་ཐབས་མེད་པའི་འབྲེལ་བ་ཡོད་ཀྱང་མ་
སྒྲུང་དང་བུ་སྒྲུང་གོང་ལྟར་ཀྱང་སོ་སོ་ཡིན་པས་ཁྱད་པར་ཅི་ཡང་མེད་ཅེས་
བརྗོད་ནའང་མི་ཆོག ངེད་ཅག་གིས་སོག་པོའི་གེ་སར་སྒྲུང་གི་འབྱུང་ཁུངས་
བོད་ཀྱི་གེ་སར་སྒྲུང་ཡིན་པ་ཐག་གཅོད་ཐུབ་ཀྱང་སོག་པོའི་གེ་སར་སྒྲུང་ལ་
རང་མི་རིགས་ཀྱི་རྩོམ་རིག་གི་ཁྱད་ཆོས་ལྡན་པ་ཡང་ཁས་ལེན་དགོས།
གཅིག སོག་པོའི་གེ་སར་སྒྲུང་ནི་བུ་སྒྲུང་ཡིན་པའི་སྐོར།
སོག་པོའི་གེ་སར་སྒྲུང་ནི་བོད་ཀྱི་གེ་སར་སྒྲུང་ལས་མཆེད་པ་ཡིན་
ཞིང༌། དེ་ཡང་མ་སྒྲུང་དང་བུ་སྒྲུང་གི་འབྲེལ་བ་ཡིན་ཞེས་བརྗོད་དོན་ཅི་
ཡིན་ནམ་ཞེ་ན། །
1. བོད་སོག་དམངས་ཁྲོད་སྒྱུ་རྩལ་པའི་ངག་ཐོག་གི་འགྲོ་ལམ་ལ་
བརྟེན་ནས་སོག་ཡུལ་དུ་གེ་སར་སྒྲུང་དར་ཁྱབ་ཏུ་སོང་བ། དེ་ཡང་མི་རིགས་
གང་དང་གང་ཡིན་རུང་འདྲེས་སྡོད་ཡོད་པའི་ས་མཚམས་སུ་སྐད་རིགས་
དང་རིག་གནས་གོམས་སྲོལ་བཅས་པ་ཕན་ཚུན་ལ་འབྲེལ་འདྲིས་ཆེ་བ་ནི་
ཚང་མས་ཤེས་གསལ་ལྟར་རེད། བོད་རིགས་དང་སོག་རིགས་འདི་གཉིས་
596



ལ་མཚོན་ན། གཅིག་ནི་ལོ་རྒྱུས་སྟེང་ནས་འབྲེལ་བ་ཤིན་ཏུ་དམ། ཁྱད་པར་
དུ་ཡོན་རྒྱལ་རབས་ནས་བཟུང་ས་སྐྱ་གོང་མ་མཁས་དབང་ཀུན་དགའ་རྒྱལ་
མཚན་དང་ཆོས་རྒྱལ་འགྲོ་མགོན་འཕགས་པ་རྣམ་གཉིས་སྔ་གཞུག་ཏུ་གོ་
དན་རྒྱལ་བོའམ་སེ་ཆེན་རྒྱལ་བོའི་དབུ་བླར་གདན་འདྲེན་ཞུས་ཤིང་། ད་དུང་
འགྲོ་མགོན་འཕགས་པ་མཆོག་གིས་སོག་ཡིག་གསར་བཟོ་མཛད་པ་མ་ཟད་
ཁོང་རྣམ་པས་བོད་བརྒྱུད་ནང་བསྟན་པའི་ཆོས་ལུགས་ཀྱང་སོག་ཡུལ་དུ་རྒྱུ་
ཆེར་སྤེལ་ཏེ་བོད་སོག་གཉིས་ཀྱི་འབྲེལ་བ་སྔར་ལས་ཇེ་དམ་དུ་གྱུར། སྐབས་
དེ་ནས་བཟུང་བོད་སོག་གཉིས་ཀྱི་བར་ཆབ་སྲིད་དང་དཔལ་འབྱོར། རིག་
གནས་ཆོས་ལུགས་སོགས་ཐད་ལ་འབྲེལ་བ་ཡང་ལེགས་པོ་བྱུང་བས། བོད་
སོག་གེ་སར་སྒྲུང་གི་དམངས་ཁྲོད་སྒྱུ་རྩལ་པ་རྣམས་ཕན་ཚུན་འགྲོ་འོང་གི་
སྒོ་འཕར་སྔར་ལས་ཡངས་པོར་ཕྱེ། གཉིས་ནི་མཚོ་སྔོན་ཞིང་ཆེན་གྱི་མཚོ་
ནུབ་དང་མཚོ་ལྷོ། རྨ་ལྷོ། མཚོ་བྱང་བཅས་བོད་རིགས་ས་ཁུལ་ཁག་ཅིག་
ཏུ་ལོ་འཁོར་བརྒྱ་ཕྲག་དུ་མའི་རིང་ལ་བོད་སོག་མི་རིགས་གཉིས་འདྲེས་སྡོད་
བྱས་ཡོད་པར་བརྟེན། མི་རིགས་ཕན་ཚུན་གྱི་སྐད་རིགས་དང་རིག་གནས་
སྒྱུ་རྩལ། ཟས་རིགས་གྱོན་ཆས་ཀྱི་གོམས་སྲོལ་སོགས་འབྲེལ་འདྲིས་དམ་
པོ་ཆགས་ཡོད། དཔེར་ན་ད་ལྟའི་མཚོ་ནུབ་ཀྱི་ཚྭ་ཁ་དང་པཎ་ཆེན་ཤིང་
སྡེ་ས་ཁུལ་དུ་འདྲེས་སྡོད་བྱས་ཡོད་པའི་བོད་སོག་མང་ཚོགས་ལ་ཆ་མཚོན་
ན། སོག་པོས་བོད་སྐད་དང་བོད་ཀྱི་གོམས་སྲོལ་དག་བྱང་བར་ཤེས་པ་མ་
ཟད། བོད་ཀྱི་དམངས་གླུ་དང་གེ་སར་སྒྲུང་ལེན་པ་དང་བཤད་པ་ཚང་
མ་བོད་རིགས་དང་ཁྱད་པར་མ་མཆིས། ཐ་ན་ད་ལྟའི་སོག་པོའི་མིའི་མིང་
ཆེ་བ་ཡང་བོད་མིང་ཡིན་པ་ཀུན་གྱིས་ཤེས་གསལ་ལྟར་རེད། ཡུལ་དེའི་
བོད་རིགས་ཀྱིས་ཀྱང་སོག་སྐད་དང་སོག་གླུ། སོག་པོའི་གཏམ་རྒྱུད་སོགས་
59?



བཤད་པ་དང་ལེན་པར་ཐོགས་པ་མེད། ད་དུང་དམངས་ཁྲོད་སྒྱུ་རྩལ་པ་
རྣམས་ནམ་རྒྱུན་ཕན་ཚུན་འགྲོ་འོང་བྱས་ཏེ། གེ་སར་སྒྲུང་སོགས་བཤད་པ་
ནི་གོམས་སྲོལ་ཞིག་ཏུ་ཆགས་ཡོད། ས་དེའི་སོག་པོས་བཤད་པའི་སྒྲུང་ཡང་
བོད་སོག་སྒྲུང་གཉིས་ཕལ་ཆེར་འདྲེས་མ་ཞིག་ཏུ་གྱུར་འདུག ད་དུང་ཁོ་ཚོས་
སྒྲུང་བཤད་པའི་སྐབས་སུ་སྔོན་ལ་བོད་སྐད་ཀྱིས་བཤད་རྗེས་སོག་སྐད་ཀྱིས་
འགྲེལ་བཤད་གཏོང་བཞིན་ཡོད། གང་ལྟར་ཀྱང་གེ་སར་སྒྲུང་འདི་བོད་སོག་
འདྲེས་སྡོད་ས་ཁུལ་གྱི་དམངས་ཁྲོད་སྒྱུ་རྩལ་པ་བརྒྱུད་ནས་དར་ཁྱབ་ཏུ་སོང་
བར་བསྙོན་དུ་མེད་དོ། །
2. ཡིག་ཐོག་གི་འགྲོ་ལམ་ལ་བརྟེན་ནས་གླིང་རྗེ་གེ་སར་རྒྱལ་པོའི་
སྒྲུང་འདི་སོག་པོའི་ཡུལ་དུ་དར་ཁྱབ་ཏུ་སོང་བ། འདི་ཕྱོགས་སུ་ཕྱི་སོག་
གི་མཁས་པ་ཆེན་པོ་ཚེ་ཐ་མི་ཏིན་སོ་རིན་གྱིས1950ལོར་བྲིས་པའི《གེ་སར་
སྒྲུང་གི་ལོ་རྒྱུས་འབྱུང་ཁུངས》ཞེས་པའི་དཔྱད་རྩོམ་ནང་གསལ་པོར་བསྟན་
དོན། 《སོག་པོའི་གེ་སར་རྒྱལ་པོའི་སྒྲུང》ཞེས་པ་དེ་ནི1885ལོར་ཨུ་རུ་སུའི་
སོག་པོའི་མཁས་པ་ཐ་ཉིན་ཟེར་བས་བོད་ལྗོངས་ཨ་མདོ་རྫོང་དུ་འཚོལ་སྡུད་
བྱས་པའི་བོད་ཡིག་ལས་བྲིས་པའི་གེ་སར་སྒྲུང་ལག་བྲིས་མ་གཞིར་བཟུང་
ནས་བསྒྱུར་བ་ཡིན་གསུངས། ཡང་སོག་པོའི་མཁས་པ་པོ་ཡུན་ཏེ་ལེ་ཀུན་
ཟེར་བས་སོག་ཡིག《གེ་སར་སྒྲུང་གི་གཏམ་རྒྱུད་ལ་དཔྱད་པ》ཞེས་པ་ལས་
བསྟན་དོན། ལོ་འཁོར་བརྒྱ་ཕྲག་ལྷག་གི་སྔོན་ལ་བོད་ལྗོངས་ཨ་མདོ་ས་ཁུལ་
ནས་བསྡུས་པའི་བོད་ཀྱི་གེ་སར་སྒྲུང་གི་གཏམ་རྒྱུད་དེ་སོག་ཡུལ་ལ་བརྒྱུད་
དེ་དར་ཁྱབ་ཏུ་སོང་བ་དང་ཆབས་ཅིག་སོག་པོའི་གེ་སར་སྒྲུང་གྲུབ་པ་ཡིན་
སྐད། ཡང་ཀྲའོ་པིན་ལེས《བོད་སོག་གེ་སར་སྒྲུང་གི་འབྲེལ་བ་བརྗོད་པ》
ཞེས་པའི་ནང་དུ། ཡོན་རྒྱལ་རབས་བཙུགས་རྗེས་ལོ་འཁོར་བརྒྱ་ཕྲག་དུ་
598



མའི་ནང་བོད་ལྗོངས་ཀྱི་མཁས་པ་གྲགས་ཅན་མང་པོ་སོག་ཡུལ་དུ་གདན་
འདྲེན་ཞུས་ཏེ་སློབ་ཁྲིད་མཛད། ཁོང་རྣམ་པས་བོད་ཀྱི་མཁས་པའི་ལྗགས་
རྩོམ་གལ་ཆེན་དང་གེ་སར་སྒྲུང་འདུས་པའི་དམངས་ཁྲོད་ཀྱི་རྩོམ་རིག་སྒྲོག་
སྤེལ་གནང་བ་མ་ཟད། དུས་རབས་བཅུ་བདུན་ནས་བཟུང་བོད་ཡིག་ལ་
བྱང་ཆུབ་པའི་སོག་པོའི་མཁས་པ་ཉིས་བརྒྱ་ལྷག་བོད་ཀྱི་ཚད་མ་དང་སྙན་
ངག གཏན་ཚིགས་རིག་པ། སྨན་རྩིས། རྩོམ་རིག་སྒྱུ་རྩལ་བཅས་པ་ཡིག་
གྱུར་དང་ཞིབ་འཇུག་གནང་སྟེ། བོད་སོག་རིག་གནས་བརྗེ་རེས་དང་གོང་
འཕེལ་ཐད་ལ་ཕྱག་རྗེས་བླ་མེད་བཞག་ཡོད་ཅེས་བྲིས་འདུག ཡང་ཁོ་བོས་
དཔྱད་གཞིའི་ཡིག་ཆ་ཁུངས་བཙུན་པ་འགའ་ཞིག་ལས་མཐོང་བ་ལྟར་ན། གེ་
སར་སྒྲུང་འདི་ཕལ་ཆེར་དུས་རབས་བཅུ་གསུམ་པའི་རྗེས་སུ། བོད་རིགས་
དང་འདྲེས་སྡོད་བྱས་ཡོད་པའི་མཚོ་སྔོན་གྱི་ཨུ་ལོ་ཐེ་སོག་པོའི་དམངས་ཁྲོད་
དུ་དར་ཁྱབ་ཏུ་སོང་བ་དང་བསྟུན་ནས་སོག་རིགས་འདུས་སྡོད་ཀྱི་ས་ཁུལ་
ཡོངས་སུ་དར་བར་གྱུར། ད་ལྟ་ང་ཚོས་མཐོང་བའི་716ལོའི་པེ་ཅིན་ཤིང་
དཔར་གྱི《གེ་སར་ཁེ་ཧན་གྱི་སྒྲུང》ཟེར་བ་ཡང་སྤྱི་ལོ1630ལོར་མཚོ་སྔོན་གྱི་
ཨུ་ཐེ་སོག་པོ་ལྔས་མཚོ་སྔོན་བོད་རིགས་ཀྱི་སྒྲུང་པའི་བཤད་པ་ལས་ཟིན་བྲིས་
བཀོད་ཅིང་ལེགས་སྒྲིག་བྱས་ཏེ་གྲུབ་པ་ལགས་ཞེས་བཀོད་འདུག འདིའི་
སྐོར་ལ་རྒྱ་བོད་སོག་གསུམ་གྱི་མཁས་པ་མང་པོས་གཏམ་གླེང་མང་པོ་བརྗོད་
ཡོད་མོད། ཡིན་ནའང་གོང་གསལ་གྱི་མཁས་པ་རྣམས་ཀྱི་ལྟ་བའི་སྙིང་པོ་
དེས་གླིང་གེ་སར་རྒྱལ་པོའི་སྒྲུང་འདི་ཡིག་ཐོག་བརྒྱུད་ནས་སོག་ཡུལ་དུ་དར་
སྤེལ་བྱུང་བ་ཡིན་པ་ར་སྤྲོད་གསལ་པོ་མཛད་ཡོད། གཞན་ཡང་ད་ལྟ་ང་
ཚོས་མཐོང་བའི་སོག་པོའི་ཚད་ལྡན་གྱི་སྒྲུང་དཔེ《འཛམ་གླིང་གེ་སར་རྒྱལ་
བོའི་རྣམ་ཐར》ཞེས་པའི་རྒྱུ་འགྱུར་མ་དང《གླིང་གེ་སར་རྒྱལ་བོ》ཞེས་པ་
599



]
གཉིས་ལ་ཆ་མཚོན་ན། ཐོག་མར་སྒྲུང་མིང་འདི་གཉིས་ཡིག་སྒྱུར་སྐབས་སུ་
ཡིག་འབྲུ་རེ་ཟུང་སྣོན་ཕྱི་བྱས་པ་ལས་སྒྲ་ཐམས་ཅད་བོད་སྐད་ཀྱི་སྒྲ་ཇི་མ་ཇི་
བཞིན་དུ་རྟོགས་ཐུབ། ད་དུང་སོག་པོའི་སྒྲུང་དཔེ་འདི་གཉིས་ནང་དུ་གླིང་
གི་དཔའ་རྟུལ་སུམ་ཅུའི་མཚན་དང་སྨན་མཆོག་འགོག་བཟའ་དང་འབྲུག་
མོ། མེ་བཟའ། ནེའུ་ཆུང་སོགས་ཀྱི་མཚན་ཡང་འཁྲུལ་བ་མེད་པར་བཀོད་
ཡོད་པ་ཁོ་བོས་དངོས་སུ་མཐོང་མྱོང་། དེ་མིན་གེ་སར་རྒྱལ་པོ་འདུག་སྡོད་
བྱེད་སའི་ཡུལ་ཡང་རྨ་ཆུ་འབྲི་ཆུ་རྫ་ཆུའི་འབྱུང་ཡུལ་ཡིན་པ་གསལ་བོ་བཀོད་
ཡོད། གལ་སྲིད་གེ་སར་སྒྲུང་འདི་ཡིག་ཐོག་ལས་སོག་ཡུལ་དུ་ཁྱབ་པ་མིན་ན་
སྒྲུང་མིང་དང་མི་མིང་ཡུལ་མིང་སོགས་འགྱུར་བ་ཆེན་པོ་མེད་པར་དེ་འདྲའི་
གསལ་ཞིང་དག་པར་ཁྱབ་ཐབས་ཡོད་པ་མ་རེད། ཡིན་ནའང་སོག་པོའི་གེ་
སར་སྒྲུང་འདི་ཡིག་ཐོག་ཁོ་ནར་བརྟེན་ནས་དར་ཁྱབ་ཏུ་སོང་བ་མིན་པ་ཡང་
ཤེས་པར་གྱིས། །
3. དེ་ཡང་སོག་པོའི་གེ་སར་སྒྲུང་གི་གཏམ་རྒྱུད་ཀྱི་ནང་དོན་དང་
བོད་ཀྱི་གེ་སར་སྒྲུང་གི་གཏམ་རྒྱུད་ཀྱི་ནང་དོན་ཆ་ནས་ཁྱད་པར་ཆེན་པོ་
མེད། ད་ལྟ་ང་ཚོས་རྒྱུན་དུ་མཐོང་ཐུབ་པའི་སོག་པོའི《གླིང་གེ་སར་སྒྲུང》
ཞེས་པའི་སྒྲུང་དཔེའི་གཏམ་རྒྱུད་དང་བོད་ཀྱི་གེ་སར་སྒྲུང་གི་གཏམ་རྒྱུད་
ལ་ཞིབ་པར་བརྟགས་ན། སོག་པོའི་སྒྲུང་དཔེ་དེའི་ལེའུ་དང་པོ་དང་བོད་
ཀྱི་སྒྲུང་དཔེ་ལས《ལྷ་གླིང་གབ་ཙེ་དགུ་སྐོར》དང《འཁྲུངས་གླིང་མེ་ཏོག་ར་
བ》བསྡུས་པ་དང་ཐོད་ཐུག་ཡོད། སོག་པོའི་སྒྲུང་དཔེ་དེའི་ལེའུ་གཉིས་པ་
དང་ལེའུ་ཉེར་བཞིའི་ནང་གི་གཏམ་རྒྱུད་དང་མཚོ་སྔོན་ནས་བསྒྱུར་བའི་
《ཧོར་གླིང་གཡུལ་འགྱེད》ནང་གི་ལེའུ་དང་པོ་ནས་ལེའུ་ཉེར་ལྔ་བར་ཐོད་
ཐུག་འདུག སོག་པོའི་སྒྲུང་དཔེ་དེའི་ལེའུ་ཉེར་དགུ་དེ་ཡང་བོད་ཀྱི་སྒྲུང་དཔེ
60)



《ཁམས་གསུམ་བདེ་བཀོད》དང་ཁྱད་པར་མ་མཆིས། ད་དུང་བོད་སོག་སྒྲུང་
དཔེ་གཉིས་ཀྱི་གཏམ་རྒྱུད་ཀྱི་གོ་རིམ་དང་མི་སྣའི་མཚན། ས་མིང་རྫོང་མིང་
མཚོན་ཆའི་མིང་སོགས་དབྱེ་མཚམས་གསལ་པོ་འབྱེད་ཁག་པོ་འདུག གཞན་
ཡང་སོག་ཡིག་གི་པེ་ཅིན་ཤིང་དཔར་མའི《གེ་སར་སྒྲུང》དང་བོད་ཡིག་གི་
《གེ་སར་བསྡུས་སྒྲུང》གཉིས་ཀྱང་ཕལ་ཆེར་གཅིག་མཚུངས་ཡིན། བོད་ཀྱི
《གེ་སར་བསྡུས་སྒྲུང》ལ་ལེའུ་ལྔ་ཡོད་པ་ལས་ལེའུ་དང་པོ《ལྷ་གླིང》དང་
ལེའུ་གཉིས་པ《འཁྲུངས་གླིང》ལེའུ་གསུམ་པ《རྟ་རྒྱུགས་རྒྱལ་འཇོག》བཅས་
ཀྱི་གཏམ་རྒྱུད་གཙོ་བོ་ཐམས་ཅད་སོག་ཡིག་གི་པེ་ཅིན་ཤིང་དཔར་མའི《གེ་
སར་སྒྲུང》ནང་གསལ་པོར་མཐོང་ཐུབ། བོད་སོག་སྒྲུང་དཔེ་འདི་གཉིས་ཀྱི་
ལེའུ་བཞི་པའི་ནང་དུ་གེ་སར་རྒྱལ་བོ་བདུད་ཀླུ་བཙན་འདུལ་བར་ཕེབས་
པའི་ལོ་རྒྱུས་བཀོད་འདུག་པ་ཡང་གཅིག་མཐུན་རེད། སོག་ཡིག་གི་པེ་ཅིན་
ཤིང་དཔར་མའི《གེ་སར་སྒྲུང》གི་ལེའུ་དགུ་པའི་ནང་དུ་གེ་སར་མཆོག་སེར་
པོ་ཧོར་དུ་ཕེབས་ཏེ་གུར་དཀར་རྒྱལ་པོར་གཉའ་སྒ་བསྟད་དེ་སེང་ལྕམ་
འབྲུག་མོ་ཕྱིར་གླིང་དཀར་སྟོད་ལ་ཁྲིད་པའི་ལོ་རྒྱུས་དང༌། 《ཧོར་གླིང་
གཡུལ་འགྱེད》ཀྱི་སྨད་ཆའི་ནང་གི་གཏམ་རྒྱུད་དང་ཁྱད་པར་ཅུང་ཙམ་ཡང་
མེད་པ་རེད། ད་དུང་བོད་སོག་གེ་སར་སྒྲུང་གི་བརྗོད་བྱའི་དོན་གྱི་སྙིང་བོ་
ཡང་གླིང་རྗེ་གེ་སར་རྒྱལ་པོ་འདི་ཉིད་གཉོམ་ཆུང་མཐའ་ནས་སྐྱོང་བ་དང་
བཙན་པོ་མགོ་ནས་གནོན་པའི་ཕྱིར་སྟེང་ཕྱོགས་ལྷ་ཡུལ་ཁམས་ནས་འཇིག་
རྟེན་མི་ཡུལ་འདིར་བྱོན་ཏེ་ཕྱོགས་བཞིའི་དགྲ་བཞི་བཏུལ་ཞིང་རྫོང་ཆེན་
བཅོ་བརྒྱད་ཆམ་དུ་ཕབ་སྟེ་ཁམས་གསུམ་བདེ་ལ་བཀོད་པ་འདི་ལས་གཞན་
མ་མཆིས། གོང་གསལ་དུ་བརྗོད་པ་དག་ལ་བརྟགས་ན་སོག་པོའི་གེ་སར་
སྒྲུང་ནི་བོད་ཀྱི་གེ་སར་སྒྲུང་ལས་མཆེད་པ་ཡིན་པ་གསལ་པོར་རྟོགས་ཐུབ།
601



ཡིན་ནའང་སོག་པོའི་གེ་སར་སྒྲུང་ཐམས་ཅད་བོད་ཀྱི་གེ་སར་སྒྲུང་དང་ཁྱུང་
པར་ཅི་ཡང་མེད་ཅེས་མཐའ་གཅིག་ཏུ་བརྗོད་ན་མི་འགྲིག དེར་ཡང་སོག་
རིགས་རང་གིས་སྣོན་འཕྲི་དང་དག་སྒྲིག་ལ་སོགས་པའི་རྒྱུ་རྐྱེན་མང་པོ་ཡོད་
པ་རེད།
4. གླིང་རྗེ་གེ་སར་རྒྱལ་པོའི་སྒྲུང་འདི་དུས་རབས་མང་པོའི་རིང་ལ་
དམངས་ཁྲོད་ཀྱི་སྒྲུང་པ་ཁྲི་སྟོང་མང་པོའི་ངག་ལས་གསར་རྩོམ་དང་བརྒྱུད་
སྒྲོག་ལ་བརྟེན་ནས་དར་ཁྱབ་དུ་སོང་བ་སྨྲོས་ཅི་དགོས། གེ་སར་སྒྲུང་འདི་
གངས་རིའི་ལྗོངས་སུ་ས་ཁྱབ་རྡོ་ཁྱབ་དུ་གྱུར་པ་ཡང་དམངས་ཁྲོད་ཀྱི་སྒྲུང་
བ་རྣམས་ཀྱི་བཀའ་དྲིན་ལགས། དེ་བས་སྒྲུང་པ་མེད་ན་སྒྲུང་དཔེ་མེད་ཅེས་
བཤད་ཆོག སོག་ཡུལ་ལ་མཚོན་ན་གེ་སར་སྒྲུང་པ་འགའ་རེ་མཐོང་རྒྱུ་ཡོད་
ཀྱང་ངེད་ཅག་བོད་ཀྱི་སྒྲུང་པ་དང་གཏན་ནས་མི་འདྲ། ཁོ་ཚོའི་སྒྲུང་པ་དག་
བསླབ་སྒྲུང་ཁོ་ནར་གཏོགས་པ་ལས་རིགས་གཞན་པའི་སྒྲུང་མཁན་གཅིག་
ཀྱང་མེད། ད་དུང་སྒྲུང་བཤད་པའི་སྐབས་སུ་པི་ཝང་དཀྲོལ་པའང་ཕལ་
ཆེར་སྲོལ་དུ་ཆགས་ཡོད། སྒྲུང་བཤད་པའི་དུས་ཡུན་ཡང་ཧ་ཅང་ཐུང་།
དུས་ཚོད་གཅིག་གཉིས་ཙམ་འགོར་རྗེས་བློ་ངོའི་སྒྲུང་ཐམས་ཅད་བཤད་ཚར་
བ་ལགས། རང་རེའི་བོད་རིགས་ཀྱི་སྒྲུང་པ་ལ་མཚོན་ན་སྒྲུང་སྣ120ལྷག་
བཤད་ཤེས་པའི་ཕུལ་བྱུང་སྒྲུང་བ་ཚེ་རིང་དབང་འདུས་དང༌། སྒྲུང་
ཁག112འབྲི་ཤེས་པའི་ན་གཞོན་གྱི་སྒྲུང་བ་གུ་རུ་རྒྱལ་མཚན། ད་དུང་བསམ་
གྲུབ། ཚེ་རིང་རྡོ་རྗེ། ངག་རིག བསྟན་པ་རྒྱལ་མཚན། གསང་བདག་བཀྲ་
ཤིས། ཀླུ་རྒྱལ་སོགས་གྲངས་མེད་ཅིག་ཡོད། ཁོང་རྣམ་པའི་ཁྲོད་ན་བཤད་
དེ་རྫོགས་རྒྱུ་མེད་པའི་བབས་སྒྲུང་ཡོད་ལ། བྲིས་ཏེ་ཚར་རྒྱུས་མེད་པའི་
གཏེར་སྒྲུང་དང་པྲ་སྒྲུང་། སྡུག་རུས་ཀྱིས་སྦྱངས་པའི་བསླབ་སྒྲུང་དང་ཐོས་
602



སྒྲུང་སོགས་ཀྱང་ཡོད། མདོར་ན་བོད་རིགས་ཀྱི་ཡུལ་གང་དུ་ཆས་ན་སྒྲུང་པ་
སྣ་མང་ཡོད་པ་མ་ཟད། བོད་མི་རེའི་ཁ་ན་སྒྲུང་རེ་ཡོད། ད་དུང་སྒྲུང་པའི་
ཁྲོད་ན་ལོ་ན་རྒས་པའི་རྒན་པ་ཡོད་ལ། ཉམས་མྱོང་འཛོམས་པའི་དར་མ་
ཡང་ཡོད། བློ་རིག་རྒྱས་པའི་ན་གཞོན་ཡོད་ལ། སྐད་ངག་ལེགས་པའི་སྐྱེས་
མ་ཡང་ཡོད། འདི་རྣམ་པ་ཐམས་ཅད་གླིང་སྒྲུང་གི་གསར་རྩོམ་པ་དང་རྒྱུན་
འཛིན་དར་སྤེལ་གཏོང་མཁན་ཡིན། སྒྲུང་པ་ཁོང་རྣམ་པའི་རྒྱུན་མ་ཆད་ན་
བོད་ཀྱི་གེ་སར་སྒྲུང་གི་རྒྱུན་ཆད་པ་དཔེ་མི་སྲིད། ད་ལྟ་སོག་པོའི་ཡུལ་དུ་
གེ་སར་སྒྲུང་གསར་པ་མཐོང་རྒྱུ་མེད་པའི་རྒྱུ་མཚན་ཡང་རང་ལ་གསར་རྩོམ་
དང་རྒྱུན་འཛིན་བྱེད་མཁན་གྱི་སྒྲུང་པ་མེད་པའི་རྐྱེན་གྱིས་རེད། ཁོ་ཚོས་གེ་
སར་སྒྲུང་གི་འཚོལ་སྡུད་དག་སྒྲིག་བྱ་བ་ཡང་མཇུག་མི་བསྡུ་ཐབས་མེད་དུ་
གྱུར། གལ་སྲིད་རྗེས་ཕྱོགས་སོག་པོའི་གེ་སར་སྒྲུང་འདི་འཕེལ་རྒྱས་སུ་གཏོང་
བསམས་ན་མ་སྒྲུང་ལས་བུ་སྒྲུང་གསར་བ་སྐྱེ་དགོས། དེ་ལྟར་མིན་ན་སོག་
པོའི་གེ་སར་སྒྲུང་གི་གོམ་འགྲོས་མཚམས་མི་འཇོག་ཀ་མེད་རེད་སྙམ།
གཉིས། སོག་པོའི་གེ་སར་སྒྲུང་ལ་སོག་རིགས་རང་གི་
ཁྱད་ཆོས་ལྡན་པའི་སྐོར།
སོག་པོའི་གེ་སར་སྒྲུང་གི་འབྱུང་ཁུངས་བོད་ཡུལ་ཡིན་ནའང་བོད་
རིགས་ཀྱི་གེ་སར་སྒྲུང་དང་ཁྱད་པར་ཅུང་ཙམ་ཡང་མེད་པ་མ་ཡིན་ཏེ། དེར་
ཡང་སོག་རིགས་རང་གི་སྒྲུང་རྩོམ་གྱི་ཁྱད་ཆོས་ཡོད་པ་རེད། ཅིའི་ཕྱིར་ཞེ་
ན། གླིང་གེ་སར་རྒྱལ་བོའི་སྒྲུང་དེ་གངས་ལྗོངས་ཡུལ་ནས་སོག་ཡུལ་དུ་ཁྱབ་
པ་ནས་བཟུང་། སོག་རིགས་མི་དམངས་ཀྱིས་རིན་པོ་ཆེ་རྙེད་པ་བཞིན་སྤྲོ་
603



བ་ཚད་མེད་སྐྱེས། དེ་ཡང་ལོ་རྒྱུས་ཀྱི་ཆུ་རྒྱུན་རིང་པོའི་ནང་ཁོ་ཚོས་རང་མི་
རིགས་ཀྱི་སེམས་ཁམས་དང་གོམས་སྲོལ། མཛེས་རྩལ་གྱི་སྤྲོ་ཕྱོགས་བཅས་
ལྟར་དུ། བོད་ཀྱི་གེ་སར་སྒྲུང་གི་རྒྱུ་ཆ་དང་གཏམ་རྒྱུད་གོ་རིམ། རྩོམ་
སྟངས་བཅས་བེད་སྤྱོད་བྱས་ནས་ཁ་སྣོན་དང་ལེགས་སྒྲིག་མང་པོ་བརྒྱུད་
པར་བརྟེན། རིམ་གྱིས་སོག་རིགས་རང་གི་ཁྱད་ཆོས་ལྡན་པའི་དཔའ་བོའི་
ལོ་རྒྱུས་སྙན་རྩོམ་ཞིག་ཏུ་གྱུར་ཅིང་། ད་དུང་སོག་པོའི་སྐད་གྲགས་ཅན་གྱི་
《སོག་པོའི་གསང་ཡིག》དང《ཅིང་གུར》དང་ཁྱད་མེད་པར་སོག་པོའི་གནའ་
བོའི་རྩོམ་རིག་གི་ཡང་རྩེར་སོན་འདུག བོད་རིགས་ཀྱི་མཁས་པ་འཇམ་
དཔལ་རྒྱ་མཚོས《གེ་སར་སྒྲུང་ལ་ཐོག་མར་དཔྱད་པ》ཞེས་པའི་ནང་བསྟན་
དོན། བོད་གངས་ཅན་གྱི་ལོ་རྒྱུས་སྙན་རྩོམ་གེ་སར་སྒྲུང་སོག་ཡུལ་དུ་ཁྱབ་
པ་ནས་བཟུང་མགྱོགས་མྱུར་གྱིས་དར་ཁྱབ་བྱུང་བ་མ་ཟད། སོག་རིགས་ཀྱི་
ལོ་རྒྱུས་ལྡན་པའི་སྲོལ་རྒྱུན་རིག་གནས་དང་ཟུང་འབྲེལ་དམ་པོ་བྱུང༌། སོག་
རིགས་མི་དམངས་ཀྱིས་ཀྱང་ཡང་བསྐུར་གསར་རྩོམ་བྱས་པ་དང་བསྟུན་
ནས་མཇུག་མཐར་སོག་རིགས་མི་དམངས་ཀྱིས་དགའ་བསུ་བྱེད་པ་དང་
མི་རིགས་རང་གི་ཁྱད་མཚར་གྱི་ལོ་རྒྱུས་སྙན་རྩོམ་ཞིག་ཏུ་གྱུར་ཞེས་བསྟན་
ཡོད། སོག་པོའི་མཁས་པ་འཆི་མེད་རྡོ་རྗེས་བསྟན་དོན། སོག་པོའི་གེ་སར་
སྒྲུང་གི་འབྱུང་ཁུངས་བོད་ཡུལ་ཡིན། བོད་ཀྱི་གེ་སར་སྒྲུང་སོག་ཡུལ་དུ་ཁྱབ་
པའི་རྗེས་སུ། རྒྱུན་ཆད་མེད་པར་དར་སྤེལ་བྱུང༌། ད་དུང་ཐེངས་མང་ལ་
ཁ་གསབ་དང་བསྐྱར་རྩོམ་བགྱིས་པ་བརྒྱུད་ནས་སོག་རིགས་རང་གི་ཁྱད་
ཆོས་ལྡན་པའི་བརྩམས་ཆོས་ཤིག་ཏུ་གྱུར་ཞེས་གསུངས། མི་རིགས་གང་
གི་དམངས་ཁྲོད་ཀྱི་རྩོམ་གང་ཡིན་རུང་མི་རིགས་གཞན་ཞིག་ཏུ་དར་ཁྱབ་
དུ་སོང་ཚེ། དེ་ཇི་མ་ཇི་བཞིན་དུ་འགྱུར་ལྡོག་ཅི་ཡང་མེད་པ་ཞིག་ཡོད་མི་
604



སྲིད། ཐ་ན་རྒྱ་རིགས་ཀྱི་མིང་གྲགས་ཅན་གྱི་རྩོམ་རིག《རྒྱལ་ཁབ་གསུམ་གྱི་
གཏམ་རྒྱུད》དང《ཆུ་ངོགས་གཏམ་རྒྱུད》སོགས་ཀྱང་སོག་ཡུལ་དམངས་ཁྲོད་
དུ་ཁྱབ་པའི་སྐབས་སུ། དཔེ་ཆ་ངོ་མའི་གཏམ་རྒྱུད་དང་བསྡུར་ན་གཏམ་
རྒྱུད་གསར་བ་ཁ་གསབ་དང་ཡང་ན་སྔར་ཡོད་ཀྱི་གཏམ་རྒྱུད་ལ་ལ་མེད་
པ་བཟོས་ཡོད། རྒྱ་གར་གྱི《རོ་སྒྲུང》དང《རྒྱལ་པོ་རཱ་མ་ཎའི་རྟོགས་བརྗོད》
སོགས་ལ་མཚོན་ན་ཡང་ཁ་བའི་ཡུལ་དུ་ཁྱབ་པའི་རྗེས་སུ། བོད་རིགས་རང་
གི་ཁྱད་ཆོས་དང་བསྟུན་ནས་ཡིག་ཐོག་དང་ངག་ཐོག་མང་པོ་བརྒྱུད་ནས་ད་
ལྟ་མི་རིགས་རང་གི་བརྩམས་ཆོས་དང་ཁྱད་མེད་དུ་སྣང་། དེ་བས་གེ་སར་
སྒྲུང་ལ་མཚོན་ན་སྐད་རིགས་དང་ཡིག་རིགས་མི་གཅིག་པའི་ཡུལ་ཞིག་ལ་
ཁྱབ་པའི་སྐབས་སུ། སྒྲུང་བ་དང་ཟིན་བྲིས་འགོད་མཁན། ཡིག་སྒྱུར་པ་གང་
ཡིན་རུང་མི་རིགས་མི་གཅིག་པའི་དབང་གིས་མི་རིགས་གཞན་ཞིག་གི་ཡོད་
ཚད་བྱང་ཆུབ་ནས་དར་ཁྱབ་དུ་གཏོང་བ་དཔེ་མི་སྲིད། གལ་ཏེ་འགྱུར་བ་
མེད་པར་ཁྱབ་པའི་དབང་དུ་བཏང་ཡང་མི་རིགས་རང་གི་ཁྱད་ཆོས་ངོ་མ་
མེད་ན་མང་ཚོགས་ཀྱིས་དགའ་བསུ་མི་བྱེད་ལ། དར་ཁྱབ་དང་རྒྱུན་འཛིན་
བྱེད་པ་ཡང་ཧ་ཅང་དཀའ།
ད་ལྟའི་སོག་པོའི་གེ་སར་སྒྲུང་གི་ནང་དོན་གྱི་ཆ་ནས་བལྟས་ན། སོག་
རིགས་རང་གིས་ཁ་གསབ་བྱས་པའི་གཏམ་རྒྱུད་ཁྱད་མཚར་ཅན་མང་པོ་
ཡོད། དཔེར་ན། གེ་སར་རྒྱལ་པོ་མཆོག་གིས་ཉིན་ཞག་གཅིག་ལ་མི་བདུན་
བརྒྱ་དང་རྟ་བདུན་བརྒྱ་ཁ་ཟས་བྱེད་པའི་དུག་སྦྲུལ་ནག་པོ་བདུན(བདུད་ཀྱི་
སྤྲུལ་པ）རྨེག་མེད་བཟོས་པའི་གཏམ་རྒྱུད་དང་། ཡང་བྱིས་པའི་ལྕེ་འབའ་
ཞིག་ཁ་ཟས་བྱེད་པའི་གདོན་འདྲེ་བླ་མ་དང་ལུས་ཕུང་རི་བཞིན་ཆེ་ལ་འགྲོ་
བ་གསོན་མིད་བྱེད་པའི་རྒྱ་སྟག་ནག་ཁྲ(བདུད་ཀྱི་སྤྲུལ་པ)བཅས་བཏུལ་
605



བའི་ལོ་རྒྱུས། དེ་མིན་གདོན་འདྲེ་བླ་མའི་རྫུན་འཕྲུལ་གྱིས་གེ་སར་ཉིད་
བོང་བུར་བསྒྱུར་ཀྱང་སེང་ལྕམ་འབྲུག་མོའི་རོགས་སྐྱོར་ལ་བརྟེན་ནས་གེ་
སར་མཆོག་ཕྱིར་རང་གཟུགས་མངོན་ཏེ་ཕྱི་གོས་བླ་མའི་མནའ་བཟའ་གྱོན་
པའི་གདོན་འདྲེ་དེ་རྩ་མེད་དུ་བཏང་བའི་ལོ་རྒྱུས་བཅས་པ་ལྟ་བུའོ། །སོག་
པོའི་གེ་སར་སྒྲུང་ནང་གི་གཏམ་རྒྱུད་འདི་དག་ལ་མཚོན་ན་བོད་ཀྱི་གེ་སར་
སྒྲུང་ནང་དུ་མཐོང་མ་མྱོང་། ཁྱད་པར་དུ་གེ་སར་རྒྱལ་པོ་བོང་བུར་བསྒྱུར་
བའི་གཏམ་རྒྱུད་ནི་གཏན་ནས་མཐོང་མ་མྱོང་། གོང་གསལ་འདི་དག་ཐམས་
ཅད་སོག་རིགས་རང་གིས་ལོ་རྒྱུས་ཀྱི་ཆུ་རྒྱུན་རིང་པོའི་ནང་རང་མི་རིགས་ཀྱི་
གོམས་སྲོལ་དང་ཁྱད་ཆོས་ལྟར་གསར་རྩོམ་བྱས་པ་ལགས། ད་དུང་སོག་པོའི་
གེ་སར་སྒྲུང་ནང་དུ་གླིང་གི་དཔའ་རྟུལ་སུམ་ཅུ་ལས་གཞན་མི་སྣའི་གཟུགས་
བརྙན་གསར་པའང་རྟོག་བཟོ་བྱས་ཡོད། དཔེར་ན། གེ་སར་གྱི་དཔའ་རྟུལ་
པོ་ཐུན་དང་སུའུ་མེ་ཨར་རམ་སུན་སུ་ཨར་ལྟ་བུ། གེ་སར་རྒྱལ་པོའི་བཙུན་
མོར་ཨ་ཀྲུའུ་མོ་རི་ཀུན་ཟེར་བ་སོགས་བོད་ཀྱི་གེ་སར་སྒྲུང་ནང་དུ་མཐོང་མ་
མྱོང་། སོག་པོའི་གེ་སར་སྒྲུང་གི་རྩོམ་སྟངས་ཀྱང་བོད་ཀྱི་གེ་སར་སྒྲུང་དང་
མི་འདྲ་བར་ཁྱད་པར་ཆེན་པོ་ཡོད། བོད་ཀྱི་གེ་སར་སྒྲུང་ནི་བཅད་ལྷུག་སྤེལ་
མའི་རྩོམ་སྟངས་བཀོལ་ཡོད་པ་དང་། སོག་པོའི་གེ་སར་སྒྲུང་ནི་སྒྱུར་སྒྲུང་
ལས་གཞན་ཐམས་ཅད་ཚིག་ལྷུག་ཁོ་ནའི་རྩོམ་སྟངས་བཀོལ་ཡོད།ཡིན་ནའང་
དམངས་ཁྲོད་དུ་གེ་སར་སྒྲུང་བཤད་པའི་སྐབས་སུ། ཚིགས་བཅད་ཀྱང་སྤྱོད་
བཞིན་མཆིས། གལ་སྲིད་བོད་ཀྱི་གེ་སར་སྒྲུང་ཐམས་ཅད་ཇི་མ་ཇི་བཞིན་དུ་
བསྒྱུར་བ་ལས་གསར་བཟོ་ཅི་ཡང་མེད་པའི་དབང་དུ་བཏང་ན། སོག་པོའི་
གཏམ་རྒྱུད་གསར་པ་དང་མི་སྣའི་གཟུགས་བརྙན་གསར་པ། རྩོམ་སྟངས་
གསར་པ་དག་ཀྱང་བྱུང་ཐབས་མེད་པ་རེད། སོག་པོའི་གེ་སར་སྒྲུང་འདིའི་
606



གྲུབ་རིམ་ནི་ཐོག་མར་བོད་ཀྱི་གེ་སར་སྒྲུང་གི་རྨང་གཞིའི་སྟེང་སོག་རིགས་
རང་གི་དཔའ་བོ་དང་རི་ཆུའི་གཏམ་རྒྱུད་མང་པོ་གསར་རྩོམ་བྱས་ཏེ་མཇུག་
མཐར་སོག་རིགས་རང་གི་ས་གནས་ཀྱི་ཁྱད་ཆོས་ལྡན་པའི་གེ་སར་སྒྲུང་
གྲུབ་པ་རེད་ཅེས་བཤད་ཆོག འདིར་ངེད་ཅག་ལ་ལོ་རྒྱུས་ཀྱི་ལག་ལེན་ནང་
བདེན་དཔང་བྱས་པ་ལྟར་ན། གལ་ཏེ་རིགས་སོ་སོའི་མི་དམངས་མང་ཚོགས་
ཀྱི་དགའ་བསུ་བྱེད་པའི་དམངས་ཁྲོད་ཀྱི་ཕུལ་བྱུང་རྩོམ་རིག་ཅིག་ཡིན་ཕྱིན་
མི་རིགས་བར་དང་ཡང་ན་རྒྱལ་ཁབ་བར་ཡང་བརྒལ་ཐུབ་པ་མ་ཟད། མི་
རིགས་གཞན་དང་རྒྱལ་ཁབ་གཞན་དུ་དར་ཁྱབ་ཏུ་སོང་སྟེ་རྩ་བ་ཟུག་པ་
དང་མེ་ཏོག་བཞད་དེ་འབྲས་བུ་ཡང་སྨིན་ཐུབ་ལ། ད་དུང་མི་རིགས་གཞན་
དང་རྒྱལ་ཁབ་གཞན་ཞིག་གི་རྩོམ་རིག་ཏུའང་འགྱུར་ཐུབ། བོད་གངས་ཅན་
གྱི་ཕུལ་བྱུང་རྩོམ་རིག་གེ་སར་སྒྲུང་ལ་མཚོན་ན། རང་རེའི་རྒྱལ་ཁབ་ཀྱི་སོག་
རིགས་དང་ཧོར་རིགས་འཇང་རིགས་པེ་རིགས་ས་ལར་རིགས་ཡུའུ་ཀུའུ་
རིགས་ཕུའུ་མི་རིགས་བཅས་ལ་ཡང་ཁྱབ་དང་ཁྱབ་བཞིན་ཡོད། འདི་ནི་བོད་
རིགས་མི་དམངས་ཀྱིས་མིའི་རིགས་ཀྱི་སྤྱི་ཚོགས་ལ་ཕུལ་བའི་ལེགས་སྐྱེས་
བསམ་གྱིས་མི་ཁྱབ་པ་ཞིག་གོ །
གསུམ། བོད་སོག་སྒྲུང་གི་འབྲེལ་བའི་སྐོར།
གོང་གསལ་གྱི་ལྟ་བ་དག་ལས་ར་སྤྲོད་གསལ་པོ་བྱུང་ཡོད་པ་སྟེ། བོད་
སོག་གེ་སར་སྒྲུང་གཉིས་བར་ལ་ཇ་དང་འོ་མ་ལྟ་བུའི་འབྲེལ་བ་དམ་པོ་ཡོད།
ད་ལྟའི་སོག་པོའི་གེ་སར་སྒྲུང་འདི་ཐོག་མ་གངས་ཅན་བོད་ཀྱི་གེ་སར་སྒྲུང་
ལས་བྱུང་སྟེ་འཕེལ་རྒྱས་བྱུང་མོད། ཡིན་ནའང་སོག་པོའི་གེ་སར་སྒྲུང་ནང་
607



དུ་བོད་ཀྱི་གེ་སར་སྒྲུང་བསྒྱུར་བ་དང་ལེགས་སྒྲིག་བྱས་པའི་སྐོར་ལས་གཞན་
སོག་རིགས་རང་གིས་རྟོག་བཟོ་བྱས་པའི་མི་སྣ་གསར་པ་དང་གཏམ་རྒྱུད་
སོགས་ཡོད་པ་ཡང་བསྙོན་དུ་མེད།དེ་བས་ངེད་ཅག་གིས་སོག་པོའི་གེ་སར་
སྒྲུང་འདི་ཡོད་ཚད་བོད་ཀྱི་གེ་སར་སྒྲུང་ལས་བསྒྱུར་ཏེ་གྲུབ་པ་ཞིག་རེད་
ཅེས་མཐའ་གཅིག་ཏུ་བརྗོད་ན་མི་ཆོག ཡང་ན་སོག་པོའི་སྒྲུང་འདི་ཐམས་
ཅད་སོག་པོ་རང་གི་བརྩམས་ཆོས་ཁོ་ནར་འདོད་པ་ཡང་མི་འགྲིག ཁྱད་པར་
དུ་བོད་སོག་གེ་སར་སྒྲུང་བར་འབྲེལ་བ་ཅི་ཡང་མེད་ཅེས་ཁ་ཚོན་བཅད་
ན་གཏན་ནས་མི་འགྲིག བོད་སོག་གེ་སར་སྒྲུང་གི་འབྲེལ་བ་ནི་མ་སྒྲུང་དང་
བུ་སྒྲུང་གི་འབྲེལ་བ་ལགས། གལ་སྲིད་མ་སྒྲུང་མེད་ན་བུ་སྒྲུང་ཡང་འབྱུང་
ཐབས་མེད། འོན་ཀྱང་བུ་སྒྲུང་ལའང་བུ་རང་གི་ཁྱད་ཆོས་ལྡན་པ་ཡང་ཁས་
མ་བླངས་ན་མི་ཆོག གང་ལྟར་ཀྱང་དཔའ་བོའི་ལོ་རྒྱུས་བརྗོད་པའི་སྙན་རྩོམ་
འདིའི་ནང་བོད་སོག་མི་རིགས་གཉིས་ཀྱི་མི་དམངས་ཀྱི་བློ་གྲོས་མཚོན་ཡོད་
ལ། གེ་སར་རྒྱལ་པོ་གཙོས་བྱས་པའི་དཔའ་རྟུལ་སུམ་ཅུ་ཐམས་ཅད་བོད་
སོག་མི་རིགས་གཉིས་ཀྱི་མི་དམངས་ཡོངས་ཀྱི་སེམས་སྟེང་དུ་ནམ་ཡང་ནུབ་
ཐབས་མེད་པའི་བག་ཆགས་ཀྱང་བཞག་ཡོད། བོད་སོག་སྒྲུང་དཔེའི་ནང་གི་
མི་སྣ་དང་གཏམ་རྒྱུད་སོགས་ལ་འགྱུར་ལྡོག་ཅུང་ཙམ་ཡོད་པ་དེ་ཡང་གེ་
སར་སྒྲུང་འདི་མི་རིགས་རང་གི་མང་ཚོགས་ཁྲོད་དུ་སྤེལ་བའི་བརྒྱུད་རིམ་
ནང་བྱུང་བའི་སྣང་ཚུལ་གསར་པ་ཞིག་རེད། མདོར་ན་སོག་པོའི་གེ་སར་
སྒྲུང་འདི་བོད་སོག་མི་དམངས་ཡུན་རིང་འབྲེལ་འདྲིས་ལྷོད་མེད་བགྱིས་པའི་
འབྲས་བུ་ཁྱད་འཕགས་ཅན་ཞིག་ཀྱང་རེད།
608



ལེའུ་བཅུ་དྲུག་པ། གླིང་གེ་སར་སྒྲུང་གི་
ཞིབ་འཇུག་གི་སྐོར།
གཅིག བོད་ཀྱི་སྔོན་བྱོན་མཁས་པའི་གླིང་སྒྲུང་གི་ཞིབ་འཇུག
ངེད་ཅག་གིས་ཁུངས་བཙུན་པའི་དཔྱད་གཞིའི་ཡིག་ཆ་ལས་རྟོགས་
པ་ལྟར་ན། བོད་གངས་ཅན་གྱི་སྔོན་བྱོན་མཁས་པ་སྟེ། ཇོ་ནང་ཏཱ་ར་ན་
ཐ་དང་དཔལ་མང་པཎྜི་ཏ། རྒྱལ་དབང་ལྔ་བ་བློ་བཟང་རྒྱ་མཚོ། ཕུར་
ལྕོག་ངག་དབང་བྱམས་པ། བྲག་དགོན་པ་དཀོན་མཆོག་བསྟན་པ་རབ་
རྒྱས། ཐུའུ་བཀྭན་ཆོས་ཀྱི་ཉི་མ། སུམ་པ་ཡི་ཤེས་དཔལ་འབྱོར། པཎ་ཆེན་
བློ་བཟང་དཔལ་ལྡན། ཀ་ཐོག་རིག་འཛིན་ཚེ་དབང་ནོར་བུ། དགེ་འདུན་
ཆོས་འཕེལ་བཅས་ཀྱིས་གླིང་གེ་སར་གྱི་རུས་རྒྱུད་དང་འཁྲུངས་འདས། ཤུལ་
རྟེན། སེར་བོ་ཧོར་དང་ནག་པོ་བདུད་སོགས་ཀྱི་གནས་ཡུལ་བཅས་པར་
ལུང་དང་རིགས་པས་བསྒྲུབས་པའི་ཞིབ་འཇུག་གི་ལྗགས་རྩོམ་རིན་ཐང་
ཅན་མང་བོ་བྲིས་འདུག་དེ་དག་ལས་ཀྱང་ལྗགས་རྩོམ་སྐོར་ཞིག་དཔྱད་པའི་
རིག་ལམ་ཞིབ་ཅིང་རིན་ཐང་ཤིན་ཏུ་ལྡན་པ་རེད། དཔེར་ན། ཇོ་ནང་ཏཱ་
ར་ཐས་བརྩམས (1575-1634）པའི་མྱང་ཡུལ་སྟོད་སྨད་བར་གསུམ་གྱི་
60



ངོ་མཚར་གཏམ་གྱི《ལེགས་བཤད་མཁས་པའི་འཇུག་ངོགས》ལས། རྒྱལ་
པོས་བྱ་ཁྲི་ཤིང་ཁྲི་བསྐོར་འབྱེད་པ་ལ། སྨད་ཡུལ་གླིང་དཀར་སྟོད་གཅིག་
བྱུང༌། ཧོར་ཡུལ་ཡོལ་མར་སྡིངས་ཆེན་དུ། ཧོར་གེ་སར་རྒྱལ་པོས་འདུལ་བ་
ལ། སྟོད་ཡུལ་གླིང་དཀར་སྟོད་གཅིག་བྱུང༌། འདྲེ་ཀླུ་བཙན་ཐོས་ཞེས་བྱ་བ་
དང་། འབྲོང་ཀ་ཀར་རིང་འདུལ་བ་ལ། བར་ཡུལ་གླིང་དཀར་སྟོད་གཅིག་
བྱུང༌། ཞེས་པ་གསུངས་པའི་བར་གྱི་གླིང་དཀར་སྟོད་པ་རྣམས་ཀྱི་ཕ་ཡུལ་
ཡིན་ཏེ། གླིང་གི་གྲ་མ་སྨུག་གུ་ནི་པ་སྣམ་རྫོང་གི་ནུབ་བྱང་གི་ཕྱོགས་ཐམས་
ཅད་འཇག་མས་ཁེངས་ཡོད་ཀྱང་། ཕྱིས་ཉེ་བའི་ས་ཡུལ་སྐྱེ་ཚེར་བཏབ་པ་
ཡིན་ལ། ཐག་རིང་བའི་ཐང་ལ་ད་ལྟ་ཡང་འཇག་མ་ཡོད་དོ། །གླིང་གི་ཟམ་
པ་དགུར་མོ་ནི་པ་སྣམ་མདུན་གྱི་ཟམ་པ་དེ་ཡིན། རྒྱལ་པོའི་ཕོ་ལྷ་གྱེར་ཚོན་
དཀར་པོ་མ་ཎི་དགོན་པའི་ལྟགས་ཀྱི་ལྷ་གཙུག་དེར་གནས་ཤིང༌། པ་སྣམ་རྩེ་
ཞོལ་གྱི་ལྷ་མཆོད་རྒྱས་པ་སྟོན་རྩས་གོང་རྒྱུན་དུ་བྱེད། མོ་ལྷ་གུང་སྨན་རྒྱལ་
མོ་ནི་ཇོ་མོ་བླ་རི་དེ་ཡིན། ཞེས་ཕྱག་བྲིས་གནང་འདུག་པ་ལས་གླིང་དཀར་
སྟོད་ཀྱི་ས་ཆ་དང་གུང་སྨན་རྒྱལ་མོ་དེ་སུ་ཡིན་པའི་སྐོར་ལ་དཔྱད་པ་དོན་ལ་
གནས་པ་བཏང་ཡོད་པ་དང༌། ཕུར་ལྕོག་ངག་དབང་བྱམས་པས་བརྩམས་
པའི《གྲྭ་ས་ཆེན་པོ་བཞི་དང་རྒྱུད་པ་སྟོད་སྨད་ཆགས་ཚུལ་པད་དཀར་
འཕྲེང་བ》ཞེས་པ་ལས། བྱམས་ཁང་རྙིང་བར། རྒྱལ་བ་ཙོང་ཁ་པ་ཆེན་
པོའི་ལྗགས་བཀོད་གནང་པ་ལྟར། སྣེའུ་རྫོང་ནས་བཞེངས་པའི་རྒྱལ་བ་མ་
ཕམ་པ་དགུང་ལོ་བརྒྱད་པའི་ཚད་རྒྱུ་གསེར་ཟངས་ལས་གྲུབ་པའི་ལོངས་སྐུ་
ཆ་ལུགས་ཅན། དེའི་ནང་རྟེན་དུ་སངས་རྒྱས་ཀྱི་འཕེལ་གདུང་ཆེ་བ་བྱ་སྒོང་
ཙོ་ནས་ཆུང་བ་ཡུངས་འབྲུ་ཙམ་གྱི་བར་མ་གདྷའི་བྲེ་ཆེན་གང་། གེ་སར་
རྒྱལ་པོའི་འཁོར་གསུམ་སག་ཐག རྗེ་བཙུན་ཙོང་ཁ་པ་ཆེན་པོའི་ན་བཟའ་ཆ་
610



ཚང་། འཕགས་པ་ཐོགས་མེད་ཀྱི་སྐུ་ཆོས་སོགས་ཞེས་བྲིས་འདུག་པ་ལས།
གླིང་གེ་སར་རྒྱལ་པོའི་ཤུལ་རྟེན་རྣམས་དངོས་སུ་བཞུགས་པར་གསལ་བོར་
བསྟན་ཡོད། དགོན་ལུང་དགོན་པའི་མཁས་དབང་སུམ་པ་ཡེ་ཤེས་དཔལ་
འབྱོར（1704-J788）ལགས་དང་པཎ་ཆེན་སྐུ་ཕྲེང་དྲུག་པ་སྟེ་དཔལ་ལྡན་
ཡེ་ཤེས（1737-1780） རྣམ་གཉིས་ཀྱིས1779ལོར་འཕྲིན་ཡིག་གི་ཐབས་
ལམ་ལ་བརྟེན་ནས་གེ་སར་སྒྲུང་སྐོར་གྱི་ལྟ་ཚུལ་བརྗེ་རེས་མཛད་པ་སྟེ། སུམ་
པ་ཡེ་ཤེས་དཔལ་འབྱོར་གྱིསདྲིས་ལན་ཕྱོགས་གཅིག་ཏུ་བྲིས་པ《རབ་དཀར་
པ་སངས》ཞེས་པ་ལས། གེ་སར་དེ་སྐྱེ་ཡུལ་ནི། བར་ཁམས་སྟོང་དུ་མས་
ནས་ཡར་ལ་རྨ་ཆུ་རྫ་ཆུ་འབྲི་ཆུ་གསུམ་ཡོད་པའི་ནང་ནས། བར་བ་རྫ་ཆུ་
ལ་སྐྱིའི་གཞུང་དང་ཆུ་ལུང་བའི་ཆུ་གཉིས་དང་གསུམ་འདུས་ཀྱི་མདོ་ཡིན་
ཞིང་། དེ་ནི་སྡེ་དགེའི་ཕོ་བྲང་གི་གཡོན་དངོས་ཀྱི་སྡེ་དགེ་སའི་ཆར་གཏོགས་
ལ། དེ་སྐྱེས་ས་དངོས་ནི་ཕུ་ན་མཚོ་ཆུང་མེ་ལོང་འདྲ་བ་དང་མདོ་ན་ཆུ་
གཉིས་འདུས་པ་དང་བྲག་རི་ཆུང་ངུ་ཟུར་བཞི་པ་ཡོད་པའི་བར་དུ་སྤང་ཐང་
གདན་བཏང་མཚུངས་ཡོད་དེ། དེ་ན་ལྗོན་པ་ཆིག་སྐྱེས་དང་དེའི་ཕ་མའི་རེ་
སྦྲ་ཕུབས་ཤུལ་གྱི་བྲག་ལེབ་ཡོད་ཅིང་གནས་དེ་ལ་སྐྱི་ཉི་མ་ཀུན་འཁྱིལ་ཟེར་
སྐད། ཅེས་པ་དང་། གེ་སར་གྱི་རུས་ནི་བར་ཁམས་ཀྱི་སྡེ་དགེའི་ཡུལ་ན་ཡོད་
པའི་གླིང་བ་དང་འདན་སྡེ་ཆེན་གྱི་ནང་གི་གླིང་བའི་སྡེ་གཅིག་ཡིན། དེང་
སང་གླིང་བ་སྡེ་དགེ་མངའ་འོག་མིན་ལ་འདན་ཡིན་ནོ། །ཞེས་གླིང་གེ་སར་
རྒྱལ་པོའི་འཁྲུངས་ཡུལ་དང་ད་ལྟ་ཁོང་གང་ལ་གཏོགས་པ་བཅས་པ་དཔྱད་
པ་གསལ་བོར་བཏང་ཡོད་པ་དང་། བྲག་དགོན་པ་བསྟན་པ་རབ་རྒྱས་ཀྱིས་
བརྩམས་པའི《མདོ་སྨད་ཆོས་འབྱུང》ལས། དེ་ཡང་སྔོན་རྨ་འགྲམ་སྟོད་ཀྱི་
ས་ཐམས་ཅད་ལ་གླིང་གེ་སར་རྒྱལ་པོས་དབང་བསྒྱུར། དེ་ཉིད་ཀྱི་འཁྲུངས་
61!



ལོ་ལྕགས་བྱི（1060）དང་ཆུ་སྦྲུལ（1053）ལ་འདོད་མཁན་གཉིས་སྣང་བ་
གང་ཡིན་ཡང་རབ་བྱུང་དང་བོ་ཚུགས་ཁ་མའི་དྲུག་ཅུ་སྐོར་དེར་གཏོགས་ལ།
རླངས་བྱང་ཆུབ་འདྲེ་བཀོལ་དང་། སྤྱི་ཏིཙཱ་ན་ཀི་རྟི་སྤྱན་དྲངས་ཏེ་ཆོས་ཞུས་
དང་། གཙུག་ལག་ཁང་བཞེངས་པར་བཤད་པས་ཀྱང་ཤེས་ནུས། འཁྲུངས་
ས་ཡང་ཆབ་ཚ་དགོན་གྱི་ཉེ་འདབས་རྫ་སྲིབ་ངོས་རྫ་ཆུའི་རྒྱུད་མཚོ་གོར་
ཁ་ཡིན་ཟེར་བ་དང་། རྒྱུ་དར་གྱི་དུར་ས་ནག་ལུང་ཡིན་ཡང་ཟེར། གང་
ལྟར་འདིའི་ལོ་རྒྱུས་ལ་འདྲ་མིན་སྣ་ཚོགས་སྣང་ངོ༌། །ད་ལྟ་ས་འདི་ཕལ་ཆེར་
མགོ་ལོག་གིས་བཟུང་། ཞེས་བྲིས་པ་ལས་གླིང་གེ་སར་གྱི་འཁྲུངས་ཡུལ་
དང་དབང་བསྒྱུར་གྱི་མངའ་ཁོངས་སྐོར་ལ་དཔྱད་པ་ཞིབ་མོ་དང་གསལ་བོ་
བཏང་ཡོད། །
གང་ལྟར་ཀྱང་གོང་སྨྲས་ཀྱི་སྔོན་བྱོན་མཁས་པའི་གསུང་རབ་ཐོར་བུ་
ལས་རྟོགས་ཐུབ་པ་སྟེ། གཅིག་ནི་མཁས་དབང་རིམ་བྱོན་གྱིས་བགྲང་བྱ་
སུམ་བརྒྱ་དྲུག་ཅུའི་སྔོན་ནས་གེ་སར་སྒྲུང་ལ་ཞིབ་འཇུག་གི་དཔྱད་གཏམ་
སྣ་ཚོགས་བརྗོད་པའི་འགོ་བརྩམས་ཤིང་། དཔྱད་རྩོམ་ཡང་སྐབས་དེའི་ལོ་
རྒྱུས་ཀྱི་འཕེལ་རིམ་ལ་ཤིན་ཏུ་མཐུན་པ་རེད། གཉིས་ནི་སྔོན་བྱོན་མཁས་
པ་རྣམས་ཀྱིས་དཔྱད་པ་གང་མང་བཏང་ཡང་ཚང་མས་གེ་སར་མཆོག་ནི་
ལོ་རྒྱུས་སྟེང་དུ་དངོས་ཡོད་ཀྱི་མི་ངོ་མ་ཞིག་འཁྲུངས་བར་བཞེད་པ་གཅིག་
མཐུན་བྱུང་ཡོད། གསུམ་ནི་ད་ལྟ་ང་ཚོའི་མཁས་པ་བགྲེས་གཞོན་སྐོར་ཞིག་
གིས་བོད་ཀྱི་ལོ་རྒྱུས་སྟེང་དུ་གེ་སར་སྒྲུང་ལ་ཞིབ་འཇུག་གནང་བའི་ལྗགས་
རྩོམ་རིམ་པར་སྔོག་འདོན་བྱས་པར་ཧ་ཅང་ཉུང་བས། མཁས་པ་ལ་ལས་
བཅིངས་འགྲོལ་མ་བྱས་པའི་སྔོན་ལ་བོད་ཀྱིས་གེ་སར་སྒྲུང་ལ་ཞིབ་འཇུག་
བགྱིད་མེད་ཅེས་ཟེར་པའི་གཏམ་མི་དག་པ་ཁྱབ་བཞིན་མཆིས། དེ་བཞིན་གྱི་
612



བཤད་ཚུལ་གང་ཡིན་ཡང་གོང་གི་མཁས་པ་རྣམས་ཀྱི་གསུང་གིས་མུན་པས་
བསྒྲིབས་པའི་མི་སྐོར་ཞིག་གི་བློ་མིག་གསལ་བར་བཏང་པ་མ་ཟད། ཁོང་
རྣམས་ལ་དཔྱད་གཞིའི་ཡིག་ཆའང་གལ་ཆེན་འདོན་སྤྲོད་བྱས་པ་ལགས།
གཉིས། ཕྱི་གླིང་བའི་གླིང་སྒྲུང་གི་ཞིབ་འཇུག
ང་ཚོས་རྒྱལ་ཁབ་ཕྱི་ནང་གི་ཚད་ལྡན་གྱི་གླེགས་བམ་དང་དཔྱད་རྩོམ་
ལས་ཤེས་པ་ལྟར་ན། ཕྱི་རྒྱལ་གྱིས་ཐེངས་དང་བོར་བོད་ཡིག་གེ་སར་སྒྲུང་
ལ་ཞིབ་འཇུག་གནང་མཁན་ནི་རྒྱ་གར་པ་དྷ་སུ (+4ti ） ཞེས་པ་དེ་ཡིན།
ཁོང1879ལོ་དང 1881ལོ་ནས1882ལོ་བར་དུ་ཐེངས་གཉིས་ལ་རང་རྒྱལ་གྱི་
བོད་ལྗོངས་ས་ཁུལ་དུ་སླེབས་ཏེ། གླིང་གེ་སར་སྒྲུང་དང་བོད་ཡིག་གི་དཔྱད་
གཞིའི་ཡིག་ཆ་འབོར་ཆེན་ལག་ཏུ་སོན་བྱུང་། 1881ལོ་ནས1905ལོའི་བར་
དུ་ཁོང་གི་གླིང་གེ་སར་སྒྲུང་ལ་འབྲེལ་ཡོད་ཀྱི་དཔྱད་རྩོམ་མང་བོ་བྲིས་མྱོང་།
དེའི་རྗེས་སུ1884ལོའི་ཟླ 8 པར་སྔོན་གྱི་ཨུ་རུ་སུ་རྒྱལ་ཁབ་ཀྱི་མིང་ལ་ཕུར་རི་
བར་སུའི་ཅུ་ཟེར་བའི་དམག་དཔོན་ཞིག་གིས་རང་རེའི་མགོ་ལོག་ཁུལ་གྱི་རྨ་
སྟོད་རྫོང་གི་རྨ་ཆུའི་འབྱུང་ཁུངས་ལ་བརྟག་དཔྱོད་བྱེད་པའི་སྐབས་སུ། གེ་
སར་སྒྲུང་ལག་བྲིས་མ་སྐོར་ཞིག་ལག་ཏུ་སོན་པར་མ་ཟད། ཁོ་རང་ཕྱིར་ལོག་
ནས1888ལོར་ཆ་ཁེ་ཐུའུ་ནས《རྨ་ཆུའི་འབྱུང་ཁུངས》ཞེས་པའི་དཔེ་ཆ་ཞིག་
པར་སྐྲུན་བྱས་ཏེ་གེ་སར་སྒྲུང་ལ་དཔྱད་པ་བཏང་ཡོད། ཡང་མིང་ལ་པོ་ཐ་
ཉིན་ཟེར་བའི་ཨུ་རུ་སུའི་སོག་པོའི་མཁས་པ་ཞིག་གིས 1885ལོའི་སྔ་གཞུག་
ཏུ་ཐེངས་ལྔ་རང་ཞིང་དང་བོད་ལྗོངས་ས་ཁུལ་དུ་མྱུལ་དཔྱད་བྱེད་པའི་
སྐབས་སུ། བོད་ཡིག་གི་གེ་སར་སྒྲུང་གི་དཔྱད་གཞིའི་ཡིག་ཆ་འབོར་ཆེན་
613



ལག་ཏུ་འབྱོར་ཞིང་། ཕྱིར་ལོག་རྗེས་གེ་སར་སྒྲུང་སྐོར་གྱི་དཔྱད་རྩོམ་མང་བོ་
བྲིས། 1885ལོར། འཇར་མན་གྱི་ཤར་ཕྱོགས་རིག་པའི་མཁས་པ་གོར་ལིན་
པོ་ཏུའུ་ཨར་གྱིས《སའི་གོ་ལ》ཞེས་པའི་གླེགས་བམ་གྱི་དེབ78སྟེང་དུ་བཀོད་
པ་ལྟར་ན། འཇར་མན་གྱི་ཆོས་པ་ཧཱུྃ་ལན་ཁེས (##》 བསྡུས་པའི་གེ་
སར་སྒྲུང་ལ་དཔྱད་གཏམ་བརྗོད་པའི་སྐབས་སུ། གླིང་གེ་སར་རྒྱལ་བོ་ནི་
ལོ་མའི་ཁད་ས་ཏ་ཏེ ( 91 f& རྨཚོ）ཡིན་པར་ལྟ་བ་གསར་བ་བཏོན་ཡོད།
འཇར་མན་གྱི་ཆོས་པ་ཧཱུྃ་ལན་ཁེ （ ## #）ནི་བོད་རིག་པར་ཞིབ་འཇུག་
གནང་མཁན་གྱི་མཁས་པ་སྐད་གྲགས་ཅན་ཞིག་ཡིན། 1905ལོར་ཁོང་གིས་
ལ་དྭགས་ཀྱི་བུ་མོ་ལོ16ཅན་ཞིག་གིས་བཤད་པའི་གེ་སར་སྒྲུང་ཟིན་བྲིས་ལ་
བཀོད་པ་དེ། རྒྱ་གར་དུ་པར་སྐྲུན་བྱས་བྱུང་། དཔེ་ཆའི་མིང་ལ་ལ་དྭགས་
ཀྱི《གེ་སར་སྒྲུང》ཟེར། དཔེ་ཆ་འདིར་བོད་ཡིག་གི་མ་ཡིག་དང་དབྱིན་ཇུའི་
སྐད་ལ་བསྒྱུར་མ་ཡོད་པ་ལས་གཞན། ད་དུང་མཚམས་སྦྱོར་གྱི་རྩོམ་ཡིག་ཀྱང་
བྲིས་འདུག 1931ལོར་ཧྥ་རན་སིའི་བུད་མེད་ཀྱི་མཁས་པ་ཏ་བེ（ik）ཟེར་
བ་དང་འབྲས་ལྗོངས（$$ རྨི）ཀྱི་བླ་མ་ཡོན་ཏན་གཉིས་ཀྱིས་དག་སྒྲིག་དང་
ཡིག་སྒྱུར་མཛད་པའི《གླིང་གེ་སར་གྱི་ཐུན་མོང་མ་ཡིན་པའི་མི་ཚེ》ཞེས་པ་ཧྥ་
རན་སིའི་པ་ལེ་ནས་པར་སྐྲུན་བྱས་ཡོད། 1933ལོར་དབྱིན་གོ་ལུན་ཏུན་ན་
དབྱིན་ཡིག་གི་དཔེ་ཆ་པར་སྐྲུན་བྱས་ཡོད། 1959ལོར་སྐྱར་དུ་ཐེངས་ཤིག་ལ་
དཔར་མྱོང་། པ་ལེའི་དགེ་རྒན་ཆེན་མོ། ཤར་ཕྱོགས་རིག་པའི་མཁས་པ་ཧྲི་
ཐེ་ཨེན་བཅིངས་གྲོལ་མ་བྱས་པའི་སྔོན་ལ་ད་ལྟའི་དཀར་མཛེས་ཁུལ་དང་སྡེ་
དགེ་སོགས་སུ་བརྟག་དཔྱོད་བགྱིས་པའི་སྐབས་སུ། ཤིང་དཔར་གྱི་གེ་སར་
སྒྲུང་གསུམ་ལག་ཏུ་འབྱོར་བྱུང་། ཁོས་ཕལ་ཆེར་ཧྥ་ཡིག་ཏུ་བསྒྱུར་རྗེས་པ་ལེ་
ནས་པར་སྐྲུན་བྱས་པ་ལགས། དཔེ་ཆའི་མིང་ལ《བོད་ཀྱི་གེ་སར་སྒྲུང》ཟེར།
614



1959ལོར་ཧྲི་ཐེ་ཨེན་གྱིས་ཆེད་རྩོམ《བོད་ཀྱི་གེ་སར་སྒྲུང་དང་སྒྲུང་བའི་ཞིབ་
འཇུག》ཅེས་པ་དངོས་སུ་པར་སྐྲུན་བྱས་ཡོད།
སྤྱིར་དུས་རབས་བཅུ་དགུ་ནས་བཟུང་། གླིང་གེ་སར་སྒྲུང་དེ་འཛམ་
གླིང་སྟེང་དར་ཁྱབ་དུ་འགྲོ་བཞིན་པའི་སྒང་ཡིན། སྔ་གཞུག་ཏུ། དབྱིན་ཇུ་
དང་འཇར་པན། ཧྥ་རན་སི། ཨུ་རུ་སུ། རྒྱ་གར་སོགས་ཀྱི་ཡི་གེར་བསྒྱུར་
ནས་ཕྱི་རྒྱལ་དུ་པར་སྐྲུན་བྱས་ཤིང༌། རྒྱལ་ཁབ་མི་ཉུང་བས་གེ་སར་སྒྲུང་
འཚོལ་སྡུད་དང་ཡིག་སྒྱུར། པར་སྐྲུན། ཞིབ་འཇུག་བྱེད་པའི་ཆེད་ལས་ལས་
ཁུངས་བཙུགས་པ་དང་ཆེད་གཉེར་མི་སྣ་བཀོད་སྒྲིག་མཛད། དཔེར་ན་
འབྲུག་ཡུལ་གྱི་རྒྱལ་ཁབ་དཔེ་མཛོད་ཁང་ཁོ་ནས་ཀྱང་བོད་ཡིག་གི་གླིང་གེ་
སར་སྒྲུང་སོ་གཅིག་ལྷག་པར་སྐྲུན་བྱས་བྱུང་། གླིང་མོལ་ཁག་གིས་གེ་སར་
སྒྲུང་དེ་འཛམ་གླིང་གི་རིག་གནས་བང་མཛོད་ཁྲོད་ཀྱི་རིན་ཆེན་ནོར་བུ་ཞིག་
ཏུ་རྩིས་པར་མ་ཟད། ཡ་གླིང་ལྷོ་མའི་སྐམ་ས་ཕལ་བ་དང་དཀྱིལ་མའི་ནང་
ཁམས་ཀྱི་ཤེས་རིག་གི་ལོ་རྒྱུས་ཞིབ་འཇུག་བྱེད་སའི་སློབ་དེབ་ཚད་ལྡན་ཞིག་
ལ་ཡང་རྩི་བཞིན་ཡོད།
གསུམ། བཅིངས་འགྲོལ་ཚུན་གྱི་གླིང་སྒྲུང་གི་ཞིབ་འཇུག
རྒྱལ་ཁབ་གསར་བ་བཙུགས་པའི་ཚུན་ལ། རང་རེའི་མཚོ་སྔོན་ཞིང་
ཆེན་གཙོ་བྱས་པའི་བོད་ལྗོངས་དང་སི་ཁྲོན། ཀན་སུའུ་བཅས་ལ་མཚོན་ན།
ལོ་རབས་ལྔ་བཅུའི་མཇུག་དང་ལོ་རབས་དྲུག་ཅུའི་མགོ་ལ་སྟོབས་ཤུགས་
གཅིག་བསྡུས་ཀྱིས་གེ་སར་སྒྲུང་གི་འཚོལ་སྡུད་དང་དག་སྒྲིག་ཡིག་སྒྱུར་བྱ་
བར་དམ་འཛིན་བྱས་པར་བརྟེན། ཞིབ་འཇུག་བྱ་བ་ཡོངས་ཁྱབ་ཏུ་སྤེལ་ཁོམ་
615



མ་བྱུང་། ཡིན་ནའང་སྐབས་དེར་འཚོལ་སྡུད་དག་སྒྲིག་དང་ཆབས་ཅིག་རིག་
གཞུང་ཞིབ་འཇུག་གི་བྱ་བ་ཡང་འགོ་བརྩམས་ཏེ། ཞིབ་འཇུག་དཔྱད་རྩོམ་
དང་བརྟག་དཔྱད་སྙན་ཞུ་རེ་ཟུང་བྲིས་ནས་གེ་སར་སྒྲུང་གི་ནང་དོན་མདོར་
བསྡུས་དང་། ཁྱབ་ཁོངས། སྒྲུང་གྲངས། པར་ཤིང་སོགས་ཐད་ཀྱི་གནས་ཚུལ་
མཚམས་སྦྱོར་བྱས། ཁྱད་པར་དུ་བློ་མཐུན་ཧོང་ཅིན་ཐོའུ་ཡིས《ཧོར་གླིང་
གཡུལ་འགྱེད》ཀྱི་སྔོན་འགྲོའི་གཏམ་བྲིས་པའི་རྗེས་སུ། འབྲེལ་ཡོད་སྡེ་ཁག་
དང་མི་སྣས་གཙིགས་འཛིན་གལ་ཆེན་གནང་ཞིང་། གེ་སར་སྒྲུང་གི་ཞིབ་
འཇུག་བྱ་བ་སྐུལ་འདེད་གཏོང་བར་ནུས་པ་དཔེ་མི་སྲིད་པ་ཐོན་བྱུང་། སྤྱིར་
ན་དཔེ་ཆ་གཅིག་གི་སྔོན་འགྲོའི་གཏམ་ཙམ་ཡིན་མོད། འོན་ཏེ་དེས་འབྲེལ་
བའི་རྒྱ་ཁྱོན་ཅུང་ཆེ་ཞིང་། གེ་སར་སྒྲུང་གི་བསམ་པའི་རང་བཞིན་དང་སྒྱུ་
རྩོལ་རང་བཞིན་ལ་ཡོངས་ཁྱབ་ཀྱིས་དབྱེ་ཞིབ་དང་གདེང་འཇོག་གལ་ཆེན་
གནང་ཡོད། ལྷག་པར་དུ་ཏང་གི་སྐབས་བཅུ་གཅིག་པའི་ཚང་འཛོམས་
གྲོས་ཚོགས་ཐེངས་གསུམ་པ་ནས་བཟུང། གླིང་གེ་སར་སྒྲུང་གི་ཞིབ་འཇུག་བྱ་
བར་རྣམ་པ་གསར་བ་བྱུང་། བོད་ཀྱི་ཤེས་རིག་ལ་ཞིབ་འཇུག་གནང་མཁན་
ཆབ་སྤེལ་ཚེ་བརྟན་ཕུན་ཚོགས། དམུ་དགེ་བསམ་གཏན། དུང་དཀར་བློ་
བཟང་འཕྲིན་ལས། འཇམ་དཔལ་རྒྱ་མཚོ། བུའུ་ཅིན། དབང་ཆེན་སྟོབས་
རྒྱས། བློ་གྲོས་རྒྱ་མཚོ། འཇམ་དཔལ་རྒྱ་མཚོ; དབྱང་ཨུན་ཧོང་། བསོད་
ནམས་རྩེ་མོ། ཆབ་འགག་རྟ་མགྲིན། ནོར་སྡེ་སོགས་ཀྱིས་སྔ་གཞུག་ཏུ《བོད་
ལྗོངས་ཞིབ་འཇུག》དང《ཀྲུང་གོའི་ཤེས་རིག》བཅས་ཀྱི་དུས་དེབ་སྟེང་དུ་
དཔྱད་རྩོམ། ལྷག་བཀོད་ཅིང་། ད་དུང་ཞིབ་འཇུག་གི་གླེགས་བམ་ཡང་བཅུ་
ལྷག་པར་སྐྲུན་བྱས་ཡོད། དཔྱད་རྩོམ་དང་གླེགས་བམ་དེ་དག་ལས་སྐོར་
ཞིག་ལ་ལྟ་ཚུལ་གསར་བ་ཡོད་པར་མ་ཟད། སྒྱུ་རྩལ་གྱི་རིན་ཐང་ཅུང་མཐོན་
616



པོ་ཡོད། ཡང་དཔྱད་རྩོམ་འགའ་ཞིག་དང་གླེགས་བམ་འགའ་ཞིག་ལ་གསར་
གཏོད་ཀྱི་དོན་སྙིང་ལྡན་ཞིང་། ང་ཚོས་བློ་སྒོ་མང་བོ་དང་རིམ་པ་མང་པོས་
གེ་སར་སྒྲུང་ལ་ཞིབ་འཇུག་བྱེད་པར་འཕྲིན་གསར་གལ་ཆེན་འདོན་སྤྲོད་བྱས།
1989ལོར་ཁྲིན་ཏུའུ་གྲོང་ཁྱེར་དུ《གླིང་སྒྲུང》ཤེས་རིག་སྐོར་གྱི་རྒྱལ་སྤྱིའི་གྲོས་
མོལ་ཚོགས་འདུ་ཐེངས་དང་པོ་བསྡུས་ཤིང་། ཐེངས་འདིའི་རིག་གཞུང་གྲོས་
ཚོགས་ལ་ཞུགས་པའི་མཁས་པ་བགྲེས་གཞོན་རྣམས་ཀྱིས་གེ་སར་སྒྲུང་གི་ལོ་
རྒྱུས་དང་མངའ་ཁོངས། རྗོད་བྱེད་ཚིག་གི་སྒྱུ་རྩལ། མི་སྣ་ཞིབ་འབྲི་བཅས་
ཀྱི་ཐད་དུ་གཏམ་གླེང་ལེགས་པོ་མཛད། 1991ལོའི་ཟླ8པར་བོད་ལྗོངས་ལྷ་
ས་གྲོང་ཁྱེར་དུ་ཚོགས་པའི《གླིང་སྒྲུང》ཤེས་རིག་སྐོར་གྱི་རྒྱལ་སྤྱིའི་གྲོས་མོལ་
ཚོགས་ཐེངས་གཉིས་པའི་སྟེང་བོད་རིགས་ཀྱི་མཁས་པ་ཆབ་སྤེལ་ཚེ་བརྟན་
ཕུན་ཚོགས་དང་འཇམ་དཔལ་རྒྱ་མཚོ་སོགས་ཀྱིས་ཚོགས་ཆེན་སྟེང་དུ་སྒྲོག་
འདོན་བྱས་པའི་དཔྱད་རྩོམ་ལ་རྒྱལ་ཁབ་ཕྱི་ནང་གི་མཁས་པ་མི་ཉུང་བས་
གདེང་འཇོག་ཚད་མཐོན་པོ་གནང་། 1993ལོའི་ཟླ7པར་ནང་སོག་རང་སྐྱོང་
ལྗོངས་སུ་ཚོགས་པའི《གླིང་སྒྲུང》ཤེས་རིག་སྐོར་གྱི་རྒྱལ་སྤྱིའི་གྲོས་མོལ་ཚོགས་
འདུ་ཐེངས་གསུམ་པའི་སྟེང་བོད་སོག་གེ་སར་སྒྲུང་གི་འབྲེལ་བར་དཔྱད་
པའི་རྩོམ་ཡིག་སྐོར་ཚོགས་ཐོག་ཏུ་སྒྲོག་འདོན་བྱས་པས་སོག་པོའི་མཁས་པ་
སྐོར་ཞིག་གི་དོགས་པའི་མདུད་བརྒྱ་བཀྲོལ་ཞིང་བློ་སྒོ་ཕྱེ། 1996ལོའི་ཟླ7པར་
ཀན་སུའུ་ཞིང་ཆེན་དུ་ཚོགས་པའི《གླིང་སྒྲུང》ཤེས་རིག་སྐོར་གྱི་རྒྱལ་སྤྱིའི་
རིག་གཞུང་གྲོས་ཚོགས་ཐེངས་བཞི་བའི་སྟེང་དུ་རྒྱལ་ཁབ་ཕྱི་ནང་གི་མཁས་
པ་དྲུག་ཅུ་ལྷག་གིས་དཔྱད་རྩོམ་སྒྲོག་འདོན་བྱས་ཏེ། ལྟ་བ་གསར་བ་མང་པོ་
བརྗོད་པའི་དབང་གིས་གླིང་སྒྲུང་ཞིབ་འཇུག་གི་བྱ་བར་སྐུལ་འདེད་གནང་
བྱུང་། གཞན་ཡང་མཚོ་སྔོན་ཞིང་ཆེན་སྤྱི་ཚོགས་ཚན་རིག་ཁང་གིས་བསྒྲིགས་
617



པའི《གི་སར་སྒྲུང་གི་དཔྱད་གཞིའི་ཡིག་ཆ་ཕྱོགས་བསྒྲིགས》ཞེས་པའི་དཔེ་
དེབ་ཆེན་མོ་དང་འཇམ་དཔལ་རྒྱ་མཚོའི་གེ་སར་སྒྲུང་ལ་ཐོག་མའི་དཔྱད་
པ》ཞེས་པ། བློ་གྲོས་རྒྱ་མཚོའི《གེ་སར་སྒྲུང་ཡིག་དང་འབྲེལ་བའི་གཏམ》
ཞེས་པ། ཁོ་བོས་རྩོམ་སྒྲིག་བྱས་པའི་གླིང་གེ་སར་རྒྱལ་བོའི་ཤུལ་རྟེན་གྱི《ངག་
རྒྱུན་ངོ་མཚར་མེ་ཏོག་ཕྲེང་མཛེས》ཞེས་པ་བཅས་དངོས་སུ་པར་སྐྲུན་བྱས་
ཏེ་གེ་སར་སྒྲུང་གི་ཞིབ་འཇུག་བྱ་བར་སྐུལ་འདེད་ཆེན་པོ་བཏང་། ཁྱད་པར་
དུ《གླིང་གེ་སར་སྒྲུང་ལ་དཔྱད་པ་ཀུན་གསལ་འཕྲུལ་གྱི་མེ་ལོང》བྱ་བའི་ཞིབ་
འཇུག་གི་རྣམ་གྲངས་འདི་རྒྱལ་ཡོངས་རིམ་པའི་སྤྱི་ཚོགས་ཚན་རིག་གི་ཞིབ་
འཇུག་རྣམ་གྲངས་ནང་དུ་བཞག་སྟེ་ཐུགས་ཁུར་དང་རྒྱབ་རོགས་ཆེན་པོ་
གནང༌། འདི་ནི་མཚོ་སྔོན་ཞིང་ཆེན་ལ་མཚོན་ན་ཐེངས་དང་པོ་ཡིན་པར་མ་
ཟད་རྒྱལ་ཡོངས་ལ་ཆ་མཚོན་ནའང་ཐེངས་དང་པོ་ཡིན།
སྤྱིར་གླིང་གེ་སར་སྒྲུང་གི་ཞིབ་འཇུག་ཐད་གཡུར་དུ་ཟ་བའི་གྲུབ་
འབྲས་བླངས་ཡོད་མོད། ཡིན་ནའང་ད་དུང་གནས་པའི་གནད་དོན་ཡང་
མེད་པ་མ་ཡིན་ཏེ། དཔེར་ན་ད་ལྟའི་དཔྱད་རྩོམ་མང་ཆེ་ཤས་ཀྱིས་གེ་སར་གྱི་
འཁྲུངས་ཡུལ། མངའ་ཁོངས། གེ་སར་གྱི་མཚན། དེ་མིན་གེ་སར་མི་རིགས་
གང་ལ་གཏོགས་པ་སོགས་ཀྱི་ལྟ་ཚུལ་བརྗོད་པ་ལས་གེ་སར་སྒྲུང་གི་རྒྱ་ཆེ་
ཞིང་གཏིང་ཟབ་པའི་ཐད་དུ་ཡོངས་ཁྱབ་ཀྱིས་རིམ་པ་མང་པོའི་སྒོ་ནས་ཞིབ་
འཇུག་བྱེད་པ་ཅུང་ཟད་ཞན་པ་རེད། ཡང་དཔྱད་རྩོམ་འགའ་ཞིག་གིས་གེ་
སར་སྒྲུང་གི་ཕྱི་ཚུལ་ཙམ་མཚམས་སྦྱོར་བྱེད་པ་ལས་ཞིབ་འཇུག་གི་ལྟ་ཚུལ་
གསར་བ་བརྗོད་པ་དང༌། བློ་སྒོ་གསར་བ་འབྱེད་མི་ཐུབ།གལ་ཏེ་ང་ཚོའི་ཞིབ་
འཇུག་གི་ཁྱབ་ཁོངས་ཇེ་ཆེ་དང་ཞིབ་འཇུག་བྱེད་པའི་ཆུ་ཚད་ཇེ་མཐོར་མ་
བཏང་ན་རང་རྒྱལ་གྱི་གེ་སར་སྒྲུང་གི་ཞིབ་འཇུག་གི་གོམ་པ་མདུན་དུ་སྤོས་
618



ཏེ། གསར་གཏོད་རང་བཞིན་གྱི་གྲུབ་འབྲས་ཆེན་པོ་ཞིག་སྐྲུན་ཐབས་མེད་པ་
ཡིན།
གེ་སར་སྒྲུང་ལ་ཞིབ་འཇུག་བྱེད་པ་ནི། འགན་ཁུར་ལྕི་ཞིང་དཀའ་
ཚེགས་ཆེ་བའི་བྱ་བ་ཞིག་ཡིན་པར་མ་ཟད། ད་དུང་ཞིབ་འཇུག་གི་རྣམ་
གྲངས་ཀྱང་ཤིན་ཏུ་མང་བས། ང་ཚོས་མུ་མཐུད་དུ་དཀའ་སྤྱད་འབད་བརྩོན་
གྱི་སྙིང་སྟོབས་བསྐྱེད་དེ་ནན་བཅགས་ཀྱིས་ཞིབ་འཇུག་བྱ་དགོས། ཚན་རིག་
ཞིབ་འཇུག་གི་ལམ་དུ་བདེ་འཇམ་གྱིས་བགྲོད་ཐབས་ཡོད་མི་སྲིད། ཆུ་
ཐིགས་ཙམ་གྱི་ཞིབ་འཇུག་གི་འབྲས་བུ་ལེན་ནའང་ནུས་ཤུགས་ཆེན་པོ་ཕུད་
དགོས། དེ་བས་ངེད་ཅག་གིས་གསར་གཏོད་ཀྱི་རང་བཞིན་དང་སྡུག་རུས་
ཀྱི་སྙིང་སྟོབས་སྤེལ་ཏེ་ཞིབ་འཇུག་གྲུབ་འབྲས་མྱུར་བ་དང་མང་བ་བཟང་བ་
གསུམ་གྱི་ཐད་དུ་བརྩོན་ལེན་བྱ་དགོས་པ་ལགས། །
619



ལེའུ་བཅུ་བདུན་པ། གླིང་སྒྲུང་ལས་མི་རྟ་མཚོན་
གསུམ་གྱི་མིང་བརྡའི་སྐོར་བཤད་པ།
གླིང་སྒྲུང་འདི་དུས་རབས་མང་པོའི་རིང་ལ་མང་ཚོགས་ཀྱི་ངག་ཐོག་
གི་དག་བཅོས་བརྒྱུད་པ་དང་། མཁས་པ་རྣམས་ཀྱིས་ཡིག་ཐོག་གི་ལེགས་
སྒྲིག་གནང་བར་བརྟེན། མིང་ཚིག་ཐ་བསྙད་ཡོད་དོ་ཅོག་གཅིག་གྱུར་གྱི་
གཏན་འཁེལ་ཞིག་ལོས་ཡོད་བསམས་ན་ཡང་དོན་དངོས་སུ་དེ་ལྟ་མིན་ཏེ།
ད་ལྟ་མདོ་དབུས་ཁམས་གསུམ་གྱི་མི་རིགས་དཔེ་སྐྲུན་ཁང་སོ་སོས་པར་སྐྲུན་
བྱས་པའི་གླིང་གེ་སར་རྒྱལ་པོའི་སྒྲུང་དཔེ་ཉིས་བརྒྱ་ལྷག་གི་ནང་དུ་མི་རྟ་
མཚོན་གསུམ་གྱི་མིང་བརྡ་མི་འདྲ་བ་སྣ་ཚོགས་ཡོད་ཅིང༌། མིང་གཅིག་ཅིང་
དོན་མཚུངས་པ་ལའང་འབྲི་ཚུལ་མི་འདྲ་བ་མང་པོ་འཆིས། དཔེར་ན། གླིང་གི་
དགའ་བདེ་ཆོས་སྐྱོང་བེར་ནག་ལ་ལྷ་བདེ་ཆོས་སྐྱོང་བེར་ནག་དང༌། འདན་
མ་བྱང་ཁྲ་ལ་འདན་མ་སྤྱང་ཁྲ། ཧོར་གྱི་རྒྱལ་པོའི་བུ་ལྷ་བུ་ལ་ལྷ་འུ། གེ་
སར་གྱི་གྲི་དངོ་དམར་རྡུལ་གཅོད་ལ་ངོ་དམར་རྡུལ་གཅོད། རྟ་མཆོག་རྐྱང་
རྒོད་གཡེར་བ་ལ་རྐྱང་རྒོད་འཕུར་བུ་ལྟ་བུའི་རྙོག་དྲ་མང་པོ་བཟོས་ཡོད་པ་
དང༌། ད་དུང་གླིང་གི་དཔའ་རྟུལ་སུམ་ཅུ་དང་ཡང་རྟུལ་དམ་པ་མི་བདུན་
གྱི་མིང་གི་འཇོག་ཚུལ་ཡང་མདོ་དབུས་ཁམས་གསུམ་གཅིག་གྱུར་ཅིག་
620



མིན། དེའི་ཕྱིར། ང་ཚོས་མིང་བརྡ་ཡོངས་རྫོགས་མ་ལུས་པར་ལེགས་སྒྲིག་
དང་ཞིབ་འཇུག་བྱས་ན་སྒྲུང་དཔེ་ནང་ཁུལ་གྱི་འགལ་ཟླ་སེལ་ཐུབ་པར་མ་
ཟད། མི་རྟ་མཚོན་གསུམ་དང་བཅས་པའི་མིང་བརྡ་མཐའ་དག་གཅིག་གྱུར་
ཡོང་ཐུབ་པའི་དགེ་མཚན་མཆིས་པ་དང་གཅིག ཕྱིས་འབྱུང་གླིང་གེ་སར་
རྒྱལ་པོའི་སྒྲུང་གི་མིང་མཛོད་ཆེན་པོ་ཞིག་བསྒྲིག་པར་རྨང་གཞི་འདིང་བའི་
དགེ་མཚན་མཆིས་པ་དང་གཉིས། རྒྱ་བོད་སོག་གསུམ་གྱི་ཞིབ་འཇུག་མཁན་
རྣམས་ལ་སྟབས་བདེའི་དཔྱད་གཞིའི་ཡིག་ཆ་འཛོམས་པོ་ཕུལ་བའི་དགེ་
མཚན་མཆིས་པ་དང་གསུམ། གེ་སར་རྒྱལ་པོའི་འཁྲབ་གཞུང་རྩོམ་མཁན་
ཀུན་གྱི་འཁྲུལ་མེད་གཅིག་གྱུར་གྱི་མིང་བརྡ་བཀོད་སྤྱོད་བྱེད་པར་ཕན་
ཐོགས་ཡོད་པ་དང་བཞི། དེ་མིན་མིང་བརྡ་ལེགས་སྒྲིག་གི་ཁྲོད་དུ་སྔོན་གྱི་
དུས་རབས་སོ་སོའི་སྤྱི་ཚོགས་ཀྱི་འཚོ་བའི་ཁྲོད་དུ་བོད་མི་རིགས་ཀྱི་ཁྱད་ཆོས་
དང༌། མི་རིགས་ཀྱི་གོམས་སྲོལ། དཔལ་འབྱོར་གྱི་འཕེལ་རྒྱས་ལ་སོགས་ཀྱང་
ཟུར་དུ་རྟོགས་ཐུབ་པ་དང་ལྔ་བཅས་སུ་ཕན་འབྲས་བླ་ན་མ་མཆིས་པ་ཞིག་
ཡོད་བསམས་ནས། གེ་སར་རྒྱལ་པོའི་སྒྲུང་དཔེ་བཅུ་ལྷག་ཅིག་ལ་བསྟུད་མར་
བལྟས་ཏེ་སྒྲུང་དཔེ་སོ་སོའི་མི་རྟ་མཚོན་གསུམ་གྱི་སྐོར་ལ་གཤིབ་བསྡུར་བྱས་
ནས་ཧོར་གླིང་གཉིས་ཀྱི་མིང་བརྡ་སྐོར་ཅིག་གཏན་ལ་འཁེལ་བ་ལགས།
གཤམ་དུ་ཧོར་གླིང་གཉིས་ཀྱི་མི་རྟ་མཚོན་གསུམ་གྱི་མིང་བརྡ་སྐོར་
རགས་ཙམ་བཀོད་ན་འདི་ལྟ་སྟེ།
གཅིག གླིང་གི་མི་རྟ་མཚོན་གསུམ་གྱི་སྐོར།
1. རྒྱལ་པོ། གླིང་གེ་སར་རྒྱལ་པོ། བཙུན་མོ། སེང་ལྕམ་འབྲུག་མོ། གྲི་
62|



མིང་དངོ་དམར་རྡུལ་གཅོད། རྟ་མཆོག་རྐྱང་རྒོད་གཡར་བ། མདའ། དོང་
བ་ལྷ་ཤོག་ལྡེམ་པ། ལྕག སྦ་ལྕག་བསམ་པའི་དོན་གྲུབ། མདུང་མོ་ཁམས་
གསུམ་དགྲ་འདུལ། ཁྱི། ཏང་དཀར་དོམ་ཆུང་། ཡབ་སེང་བློན་ར་སྐྱེས། ཡུམ་
འགོག་བཟའ་ལྷ་མོ། །
2. རྒྱལ་སྲས་སེང་བློན་གྱི་བཙུན་མོ་གསུམ་དང་བུ་གསུམ་སྟེ། རྒྱ་ནས་
ལྷ་དཀར་ཁབ་དུ་བསུས། འགོག་ནས་ལྷ་མོ་མགྲོན་དུ་བླངས། རོང་ནས་ཤེལ་
སྒྲོན་ཆུན་དམར་བསུས། བུ་ཆེ་བ་རྒྱ་ཚ་ཞལ་དཀར་འཁྲུངས། འབྲིང་བ་གེ་
སར་འགོག་ཚ་འཁྲུངས། ཆུང་བ་དམར་ལེབ་རོང་ཚ་སྐྱེས།
3. གླིང་དཀར་སྟོད་ཀྱི་ལྷ་གསུམ་སྟེ། ལྷ་ཚངས་པ་དཀར་པོ་གླིང་གི་
ལྷ། ཀླུ་གཙུག་ན་རིན་ཆེན་གླིང་གི་ལྷ། གཉན་གེར་མཛོད་གཉན་པོ་གླིང་གི་
ལྷའོ། །
4. གླིང་གི་དགོན་པ་གསུམ་སྟེ། ཤར་ཙོང་ཁ་ཁྲ་མོ་གླིང་གི་དགོན། ལྷོ་
དགོན་སྡེ་ཁྲ་མོ་གླིང་གི་དགོན། ནུབ་འབུམ་ཆུང་དཀར་མོ་གླིང་གི་དགོན་ནོ། །
5. གླིང་གི་བླ་བྱ་གསུམ་སྟེ། ཁྲུང་ཁྲུང་དཀར་མོ་གླིང་གི་བྱ། ཕོ་རོག་
ནག་ཆུང་གླིང་གི་བྱ། སྐྱ་ཀ་ཁྲ་ཆུང་གླིང་གི་བྱའོ། །
6. གླིང་གི་དམ་པ་རྣམ་གསུམ་སྟེ། བླ་མ་འགོག་ཚ་སྟོན་པ་དང༌། བླ་
མ་དར་འབུམ། བླ་མ་ཆོས་འབུམ་གསུམ་མོ། །
7. གླིང་གི་རྒན་པོ་རྣམ་གསུམ་སྟེ། སྤྱི་དཔོན་རོང་ཚ་ཁྲ་རྒན་དང་།
མི་རྒོད་ཨ་སྒོམ་སྟག་རྒྱལ་དང་། སྐུ་ལོའི་ཕྱུག་གི་གཞི་མ་གསུམ་མོ། །
8. གླིང་གི་མི་ཆེན་རྣམ་གསུམ་སྟེ། ཡབ་ཆེན་སེང་བློན་ར་སྐྱེས་དང༌།
གུ་རུ་ལྷ་རྩེ་གོང་རྒྱལ་དང་། སེང་ཆེན་ཉི་མའི་རྒྱལ་བོ་གསུམ།
9. གླིང་ལྷ་སྡེ་བུ་ཆུང་མི་གསུམ་སྟེ། མི་ཕྲུག་བུ་ཆུང་ལྕེ་བདེ་གཅིག
622



སྨྲ་མཁས་བུ་ཆུང་ཕྱུག་བདེ་གཉིས། བརྗོད་ཤེས་བུ་ཆུང་ཁ་མཁས་གསུམ་མོ། །
10. གླིང་གི་གཙོ་མོ་སྨན་གསུམ་སྟེ། སེང་ལྕམ་འབྲུག་མོ་གླིང་གི་སྨན།
ལྷ་དཀར་མཐོང་མཛེས་གླིང་གི་སྨན། མེ་བཟའ་འབུམ་སྐྱིད་གླིང་གི་སྨན།
11. ཤར་རྒྱ་ནག་རྒྱལ་པོའི་སྲས་མོ་གསུམ་སྟེ། ཆེ་བ་ལྷ་དཀར་སྒྲོན་
མ་དེ། སེང་བློན་རྒྱལ་པོའི་ཇ་མ་རེད། དཔའ་མི་འགྱུར་རྒྱ་ཚའི་ཨ་མ་རེད།
འབྲིང་བ་ག་ཟི་ལྷ་མོ་དེ། ཧོར་གུར་དཀར་དཔོན་གྱི་བཙུན་མོ་རེད། སྲས་ལྷ་
བུ་ལེགས་པོའི་ཨ་མ་རེད། ཆུང་བ་འཇང་བཟའ་མེ་ཏོག་སྒྲོན། ས་དམ་རྒྱལ་
པོའི་བཙུན་མོ་རེད། བུ་ཉི་ཁྲི་འཁྲུངས་བའི་ཨ་མ་རེད།
12. རྟ་རྒྱ་བྱ་ཆུ་བྱ་རྨ་བྱ་གསུམ་སྟེ། རྒྱུ་བྱ་རྒྱུ་ཚའི་ཞོན་རྟ་རེད། ཆུ་བྱ་
འཇང་སྲས་ཆིབས་རྟ་རེད། རྨ་བྱ་སེར་པ་ཧོར་ལ་ཡོད། ལྷ་བུ་ལེགས་པོའི་
ཆིབས་རྟ་རེད།
13. མཚོན་ཡ་ཟི་འགུ་ཟི་ཨ་ཟི་གསུམ་སྟེ། ནག་པོ་རྒྱ་ལས་གནང་བ་
ཡིན། ཨ་ཟི་དུག་རལ་འབར་བ་དེ་ཧོར་ཤན་པ་བུ་ཡི་ལག་ན་ཡོད། འགུ་ཟི་གུ་
སེ་སྐུ་རིང་དེ་འཇང་གཡུ་ལྷ་བུ་ཡི་ལག་ན་ཡོད། རྣོ་ཆོད་ཡ་ཟི་སྐར་ཕྲན་དེ་
གླིང་གི་རྒྱུ་ཚའི་ལག་ན་ཡོད།
14. གླིང་དཀར་མ་སུ་ཆེ་བཞི་སྟེ། མ་ཡུམ་འགོག་བཟའ་ལྷ་མོ་གཅིག
ཡུམ་ཆེན་རག་བཟའ་དགེ་མཚོ་གཉིས། ཕུང་སྟོད་བུ་མོ་འབུམ་སྐྱིད་གསུམ།
ནེའུ་ཆུང་ལུ་གུ་མཚར་ཡག་བཞི་བཅས་སོ།
15. གླིང་གི་མཐོ་བའི་གྲི་མཚོན་གསུམ་སྟེ། རལ་གྲི་དང་དམར་རྡུལ་
གཅོད་དང༌། རྩེ་བསེག་གི་ནག་ཨུ་དམར་དང་། རྡོ་གཅོད་ཡ་གཟི་དཀར་
ཕྲན་གསུམ་མོ། །
16. གླིང་གི་རྟ་མཆོག་གསུམ་པོ་སྟེ། རྟ་ཕོ་རྐྱང་རྒོད་གཡེར་བ་གཅིག
62:3



རྟ་མཆོག་རྒྱ་བྱ་སོག་དཀར་གཉིས། རྟ་ནག་རྒོད་མའི་བློ་ཁྲིད་གསུམ་མོ། །
17. གླིང་གི་ཁྲ་གླག་སྤྱང་གསུམ་སྟེ། ཚ་ཞང་འདན་མ་ཁྲ་ཕྲུག་དང་།
སྒ་སྡེ་ཆོས་སྐྱོང་གླག་ཕྲུག་དང་། སེང་སྟག་ཨ་དོན་སྤྱང་ཕྲུག་གསུམ་མོ། །
1. གླིང་གི་ལྷ་རྗེ་སྨན་རྩིས་གཉིས་ཏེ། རྩིས་པ་རྒྱ་མཚོའི་ཐིག་ལེན་
དང༌། སྨན་པ་བདུད་རྩིའི་འཚོ་བྱེད་གཉིས། །
19. གླིང་གི་གཟི་མོ་རྣམ་གཉིས་ཏེ། མོ་བ་ཀུན་ཤེས་ཐིངས་དྲུག་དང་།
གཟུ་བ་ཀུན་ཐུབ་ནག་ཆུང་གཉིས་སོ། །
20. གླིང་གི་སྟག་གཟིག་གཉི་ག་དེ། ཨ་ཁུ་ཁྲོ་ཐུང་གླིང་གི་སྟག ཨ་ནུ་
གཟིག་འཕེན་གླིང་གི་གཟིག །
21. གླིང་རྒྱལ་པོའི་བྲན་གཡོག་སྤུན་གསུམ་སྟེ། ཨ་ཆུང་སྐྱིད་དང་། ལི་
ཆུང་སྐྱིད། གཡོག་མ་ལེ་དགོ་དགོ་གཡུ་ལག་གསུམ།
22. གླིང་གི་ཕ་ཁུ་མཆེད་བཞི་སྟེ། ཨ་ཁུ་སྤྱི་དཔོན་རྒྱལ་པོ་གཅིག སེང་
བློན་ག་མ་རི་སྐྱེས་གཉིས། མ་གཞི་དཔོན་པོ་ཁྲོ་ཐུང་གསུམ། ལྷ་བུ་ནམ་མཁའ་
སེན་ཞལ་བཞིའོ། །
23. གླིང་གི་སྒོ་བཞི་སྲུང་བའི་གྲུབ་ཆེན་བཞི་སྟེ། ཤར་སྒོ་སྲུང་བའི་
གྲུབ་ཆེན་དེ་གདོང་འབུམ་པའི་རྒྱ་ཚ་ཞལ་ལུ་རེད། ལྷོ་སྒོ་སྲུང་བའི་གྲུབ་ཆེན་
དེ་དཔའ་ཡ་མེད་སེང་སྟག་ཨ་དོམ་རེད། ནུབ་སྒོ་སྲུང་བའི་གྲུབ་ཆེན་དེ་ཁྲོ་
ཐུང་ཉ་ཚ་ཨ་བརྟན་རེད། བྱང་སྒོ་སྲུང་བའི་གྲུབ་ཆེན་དེ་ཚ་ཞང་འདན་མ་
བྱང་ཁྲ་རེད།
24. རྒྱལ་མཚན་ཐོགས་པའི་མི་བཞི་སྟེ། སྐྱ་ལོ་སྟོན་པ་རྒྱལ་མཚན་
དང་། འདན་མ་གུ་རུ་རྒྱལ་མཚན་གཉིས། དཀར་རུ་ཉི་མ་རྒྱལ་མཚན་གསུམ།
ནག་རུ་ཐར་བ་རྒྱལ་མཚན་བཞིའོ། །
621



25. གླིང་གི་བཤེས་གཉེན་མི་བཞི་སྟེ། ལྷ་རྗེ་ཀུན་དགའ་ཉི་མ་གཅིག
རྩིས་པ་ལྷ་བུ་གཡང་དཀར་གཉིས། མོ་མ་ཀུན་ཤེས་ཐིག་པོ་གསུམ། སྒྱུ་མཁན་
ཁ་ཆེ་མིག་དམར་བཞིའོ། །
26. གླིང་གི་ཡང་རྟུལ་དམ་པ་མི་བདུན་ཏེ། གདུང་རྒྱ་ཚ་ཞལ་ལུ་
དཀར་པོ་གཅིག གླིང་ཚ་ཞང་འདན་མ་བྱང་ཁྲ་གཉིས། དཔའ་རྒོད་པོ་ཉ་ཚ་
ཨ་བརྟན་གསུམ། སྟོབས་ཆེན་པོ་ཆོས་སྐྱོང་བེར་ནག་བཞི། རྩལ་འགྲན་མེད་
སེང་སྟག་ཨ་དོམ་ལྔ། དར་འཕེན་དུག་གི་སྡོང་བོ་དྲུག སྟག་རོང་ཨ་ནུ་གཟིག་
འཕེན་བདུན་ནོ། ། །
27.ལྷོ་འཛམ་གླིང་གི་ཤེད་ཆེན་མི་ལྔ་སྟེ། ཤར་མི་ཉག་ཤེད་ཆེན་རྒྱལ་
པོ་གཅིག གླིང་དགའ་བདེ་ཆོས་སྐྱོང་བེར་ནག་གཉིས། འཇང་ནག་པོའི་ཉི་ཁྲི་
དཀར་ཆེན་གསུམ། རྒྱ་ནག་པོའི་གྱད་ཆེན་འབྲུག་དང་བཞི། ཧོར་ཤེད་ཆེན་རི་
བོ་པང་འཁུར་ལྔའོ། །
28. གླིང་གི་མོ་མཆོག་བརྒྱད་དེ། ཡུམ་ཆེན་འགོག་བཟའ་ལྷ་མོ་དང་།
རྒྱ་བཟའ་ལྷ་དཀར། རོང་བཟའ་སྟོབས་སྟོབས། སེང་ལྕམ་འབྲུག་མོ། ནེའུ་ཆུང་
སྒྲོན་ནེ། རག་བཟའ་དགེ་འཚོ། ཁ་དཀར་རེག་འཛུམ། ལྷ་མོ་གཡུ་སྒྲོན་བཅས་
29, སྟག་རོང་མི་རྒྱུད་རྟ་བརྒྱད་དེ། གདོང་བཙན་སྣང་ལུ་ཨ་དཔལ་
ཟེར། འདོ་བ་གཡུ་བྱ་རྟིས་སྔོན་ཟེར། སྐྱེས་མཆོག་ཐར་བ་རྒྱལ་མཚན་གྱི་འདོ་
བ་མཚལ་ལུ་འཚམ་ཤེས་རེད། སྟག་རོང་དཔོན་པོ་གཟིག་འཕེན་གྱི་འདོ་བ་ཕོ་
རོག་སྟོང་འཆམ་རེད། ཁྲོ་ཐུང་ཉ་ཚ་ཨ་བརྟན་གྱི་འདོ་བ་གངས་རི་ལྡིང་ཤེས་
རེད། གུང་བ་བུ་ཡི་ཁྲོ་རྒྱལ་གྱི་འདོ་བ་ནག་ཁྲ་འཕུར་ཤེས་ཟེར། སྟག་རོང་སྲིན་
ཚ་ངོ་ལུག་གི་འདོ་བ་ཁྱུང་ནག་འཕུར་ཤེས་ཟེར། ལྕགས་ནག་དཔོན་པོ་སྲིང་
625



སིང་གི་འདོ་བ་བྱང་མ་རླུང་གི་འཕྲུལ་འཁོར་ཟེར། མ་གཞི་ཁྲོ་ཐུང་དཔོན་པོ་
གི་འདོ་བ་འཕར་བ་རྔ་ནག་ཟེར། །
30. ཚེ་རྒྱུད་མི་བརྒྱད་རྟ་བརྒྱད་དེ། གསེར་བའི་ཉི་འབུམ་དར་ཡག་
ཟེར། འདོ་བ་གསེར་མདངས་ཉི་མའི་འཕྲུལ་འཁོར་རེད། གདོང་ཆོས་ལུ་བུ་
ཡི་དར་འཕེན་གྱི་འདོ་བ་སྨུག་གུ་ལྡིང་ཤེས་ཟེར། མི་ཆེན་རྒྱལ་བའི་ལྷུན་གྲུབ་
ཀྱི་འདོ་བ་ག་པ་ཁྲི་འཇམ་ཟེར། གླིང་ཆེན་ཐར་བའི་བསོད་ནམས་ཀྱི་འདོ་བ་
ཁྱུང་ནག་ལྡིང་ཤེས་ཟེར། ཨ་འབར་བུ་ཡི་འཕེན་སྟག་གི་འདོ་བ་མེ་རི་འཚུབ་
ཤེས་ཟེར། བརྒྱ་དཔོན་གསེར་གྱི་ཨ་གྷོ་ཡི་འདོ་བ་རྒྱ་རྒྱུག་གསེར་བྱ་ཟེར། སྟོང་
དཔོན་ཡ་མི་སོ་ཁྲ་ཡི་འདོ་བ་སྟོང་རྒྱུག་འཕེན་པོ་ཟེར། ཨ་གེ་ཚངས་པའི་ངོ༌
ལུག་གི་འདོ་བ་གངས་རི་འོད་ལྡན་ཟེར། །
31. གླིང་འབྲིང་རྒྱུད་མི་བརྒྱད་རྟ་བརྒྱད་དེ། དང་པོ་འོམ་བུ་ཨ་ནུ་
དཔའ་སེང་གི་འདོ་བ་མཚལ་རྟ་དམར་པོ་རླུང་གཤོག་ཟེར། དགའ་བདེ་ཆོས་
སྐྱོང་བེར་ནག་གི་འདོ་བ་རླུང་ནག་རྗེས་ཆོད་ཟེར། རྨ་ཉིན་རྫོང་དཔོན་ལྷ་ཀླུ་
ཡི་འདོ་བ་རྨ་བྱ་མཚལ་ལུ་ཟེར། རྒོད་པོ་ཉི་མ་ལྷུན་གྲུབ་གྱི་འདོ་བ་སྨུག་གུ་
སྟོང་འཆམ་ཟེར། གཡུ་ཡག་མགོན་པོ་སྟོང་ཐུབ་གྱི་འདོ་བ་ནོར་བུ་རླུང་འཛིན་
ཟེར། སྐུ་ལོ་ཁེར་བུ་འབྲུག་རྒྱས་ཀྱི་འདོ་བ་དགུ་བརྒྱ་རྭ་གཅིག་ཟེར། འབྲུ་མི་
དཀར་ལྷ་བུ་བསམ་འགྲུབ་ཀྱི་འདོ་བ་ངང་དཀར་འགྲོ་སྐྱིད་ཟེར། །
32. གླིང་ཆུང་རྒྱུད་མི་བརྒྱུད་རྟ་བརྒྱད་དེ། དང་པོ་རིན་ཆེན་དར་ལུའི་
འདོ་བ་གཡུ་བྱ་ཁྲི་འཕེལ་ཟེར། རྒྱ་ཚ་ཞལ་དཀར་གྱི་འདོ་བ་རྒྱ་བྱ་སོག་དཀར་
ཟེར། ཚ་ཞང་འདན་མ་བྱང་ཁྲ་ཡི་འདོ་བ་དངོས་གྲུབ་ལྡེམ་པ་ཟེར། རོང་ཚ་
ནོར་བུ་ལྷ་དར་གྱི་འདོ་བ་རྨ་བྱ་ཁྲི་དཀར་ཟེར། དམུ་པའི་དར་འཇམ་ངོ་ལུག་
གི་འདོ་བ་འཛམ་གླིང་རབ་དཀར་ཟེར། དམུ་པའི་དར་འཕེན་ནག་པོའི་འདོ་
626



བ་གསེར་མདངས་ཡ་མེད་ཟེར། ནོང་ཆུང་གཡུ་སྟག་གི་འདོ་བ་རྨ་བྱ་ཁྲི་ཆེན་
ཟེར། བཅོ་ལྔའི་དཔའ་གསལ་ཟླ་བ་ཡི་འདོ་བ་དུང་བྱ་གཡུ་རྔོག་ཟེར།
33. གླིང་གི་བུད་མེད་གཞོན་ནུ་བཅུ་གསུམ་སྟེ། ཡུམ་འགོག་བཟའ་ལྷ་
མོ་གསེར་མཚོ་མ། སྨན་རྒྱ་བཟའ་དཀར་ཐིག་བྱང་སེམས་མ། སྨན་རུང་བཟའ་
བུ་མོ་ནག་ཐིག་མ། གླིང་བུ་མོ་ཉང་བཟའ་ཇོ་མོ་མཚོ། ལྡིང་བཟའ་གཡུ་སྒྲོན་
མྱིང་དཀར་མཚོ། གླིང་ཆུང་མའི་རྩེ་འཛིན་མིང་སྒྲོན་མཚོ། སྨན་མཐོང་མཛེས་
ཤིང་བཟའ་ཨ་སྒྲོན་མ། ཕྱུག་སྐྱ་ལོའི་ཤེལ་ལྕམ་འབྲུག་མོ་དང་། ལུས་སྨྱུག་ལྡེམ་
མེ་བཟའ་ཨ་འབུམ་སྐྱིད། རག་བཟའ་ལྷ་མཛེས་ཨ་མཚོ་མ། འདན་བཟའ་བུ་
མོ་མཐོང་སྡུག་རྩལ། དར་ཟབ་གཡུ་ཡི་སྒྲོན་ནེ་མ། སུ་ཁ་རག་བཟའ་ཡི་གསེར་
མཚོ་མ་བཅས་སོ། །
34. གླིང་གི་ཇ་མ་མིང་ཆེན་བཅུ་གསུམ་ནི། སེང་ལྕམ་འབྲུག་མོ་དང་།
མེ་བཟའ་འབུམ་སྐྱིད། གླུ་བླངས་གསེར་མཆོག ཨ་དཀར་ཐོད་མཛེས། ཨ་དམ་
ལྷ་སྐྱིད། གོང་ལྕམ་སྒྲོལ་མཛེས། ཁྲི་ལྕམ་དཔལ་མཛེས། ལྷ་མོ་བུ་ཁྲིད། དགའ་
བ་མཛེས་ལྕམ། སྐྱིད་པ་ལྡེམ་གླིང་། ཨ་ལྕམ་སྐྱིད་མ། ཀླུ་ལྕམ་མཛེས་མ། ལྷ་མོ་
དཀར་མཛེས་བཅས་སོ། །
35. གླིང་གི་གཅེས་ཕྲུག་བཅུ་གསུམ་ནི། སྣང་ཆུང་གཡུ་ཡི་མེ་ཏོག་
དང་། རོང་ཚ་གུང་གི་དམར་ལེབ། མུ་པའི་ཤེལ་དཀར་རྒྱང་གྲགས། འོམ་བུ་
སྤྱང་ཁྲི་རྔམ་ཆེན། བཅོ་ལྔའི་དཔའ་གསར་ཟླ་བ། གུང་པ་བུ་ཡི་སྐྱོ་ཁྲོ། ལྕགས་
ནག་དཔོན་པོ་སེང་སེང་། གཡུ་ཡག་མགོན་པོ་སྟོང་ཐུབ། གདོང་བཙན་ནོང་
ངུ་ཨ་དཔལ། རྒོད་པོ་ཉི་མ་ལྷུན་གྲུབ། སྐྱ་ལོ་བུ་ཡག་འབྲུག་རྒྱས། གསེར་བའི་
བུ་ཆུང་ཐར་ཡག ཨ་འབར་བུ་ཡི་འཕེན་སྟག་བཅས་སོ། །
36. གླིང་གི་རྫོང་མཁར་བཅུ་བདུན་གྱི་མིང་དང་བདག་པོའི་མིང་
627



ནི། གླིང་སེང་ཆེན་རྒྱལ་པོ་ལ་སྐུ་མཁར་སེང་འབྲུག་སྟག་རྩེ་གདའ། འདོང་
བཙན་གཅེས་བུ་ཨ་དཔལ་ལ་གྲུ་གུ་གསུམ་རྫོང་ཟེར་བ་ཡོད། མི་ཆེན་རྒྱལ་
བའི་ལྷུན་གྲུབ་ལ་སེང་གེ་གནམ་རྫོང་ཟེར་བ་ཡོད། ཡ་ཐའི་སྐྱེས་མཆོག་ཐར་
བ་ལ་གནམ་ལྕགས་ཁྲོ་མཁར་ཟེར་བ་ཡོད། སྟག་རོང་དཔོན་པོ་གཟིག་འཕེན་
ལ་བེའུ་སྟག་རྫོང་ཟེར་བ་ཡོད། གསེར་བའི་དཔོན་པོ་ཁྲོ་ཐུང་ལ་ཕོ་རོག་སྙིང་
རྫོང་ཟེར་བ་གདའ། དཔོན་པོ་རོང་ཚ་ཁྲ་རྒན་ལ་ཁྲ་སྟོད་གནམ་རྫོང་ཟེར་
བ་གདའ། ཡ་མེད་སེང་སྟག་ཨ་དོམ་ལ་སྨུག་པོ་བཅུག་དཀྲིས་ཟེར་བ་ཡོད།
གསེར་བའི་ཉི་འབུམ་དར་ཡག་ལ་བསམ་གྲུབ་འབུམ་ཐུབ་ཟེར་བ་ཡོད། འོམ་
བུའི་ཨ་ནུ་ཨ་གྲགས་ལ་ཁྲི་གདུགས་བྲག་རྫོང་ཟེར་བ་ཡོད། མུ་སྤྱང་རིན་
ཆེན་དར་ལུ་ལ་ཐང་རྫོང་རིང་མོ་ཟེར་བ་གདའ། འབུམ་པའི་རྒྱ་ཚ་ཞལ་ལུ་
ལ་དངུལ་ཆུ་ཁྲོ་རྫོང་ཟེར་བ་ཡོད། ཆོས་ལུ་བུ་ཡི་དར་འཕེལ་ལ་གའུ་གསེར་
རྫོང་ཟེར་བ་ཡོད། རོང་ཚ་གུང་གི་དམར་ལེབ་ལ་བྱེ་རུ་ལྷ་རྩེ་ཟེར་བ་ཡོད། ཚ་
ཞང་འདན་མ་བྱང་ཁྲ་ལ་ཤར་ལུང་རི་དྲུག་ཟེར་བ་ཡོད། སྐྱ་ལོའི་སྟོན་པ་རྒྱལ་
མཚན་ལ་ཕོ་བྲང་སྟག་རྩེ་ཟེར་བ་ཡོད། དགའ་བདེ་ཆོས་སྐྱོང་བེར་ནག་ལ་
མཆོང་མཁར་སྨུག་པོ་ཟེར་བ་བཅས་ཡོད་དོ། །
37. གླིང་གི་དཔའ་རྟུལ་སུམ་བཅུ་ནི། གདུང་འབུམ་པའི་རྒྱ་ཚ་ཞལ་
དཀར་དང་། གླིང་ཚ་ཞང་འདན་མ་བྱང་ཁྲ། གསེར་བའི་ཉི་འབུམ་དར་ཡག་
འོམ་བུ་ཨ་ནུ་དཔའ་སེང་། མུ་སྤྱང་རིན་ཆེན་དར་ལུ། དཔའ་ཡ་མེད་སེང་སྟག་
ཨ་དོམ། གདུང་བཙན་རྒྱང་གྲགས་ཨ་དཔལ། མི་ཆེན་དར་མ་ལྷུན་གྲུབ། འབྲི་
དགའ་བདེ་ཆོས་སྐྱོང་བེར་ནག བུ་འབྲོང་འདུལ་ནུས་ལྡན་སྟོང་ཐུབ། ནག་པོ་
ལྕག་ནག་ཨ་སེན། ཁྲོ་རྒྱལ་ཉ་ཚ་ཨ་བརྟན། བྱ་རྒོད་ཐང་བ་འབུམ་མེ། གཞོན་
རྒྱུད་དགའ་བ་བསམ་འཕེལ། གུ་རུ་ཉི་མ་རྒྱལ་མཚན། སྐྱ་ལོ་བུ་ཡག་འབྲུག་
tj28



རྒྱལ། སྣང་ཆུང་གཡུ་ཡི་མེ་ཏོག དཔའ་རྒོད་མི་ཆུང་སོ་གཉིས། སྤྱི་དཔོན་ཁྲ་
རྒན་རྒྱལ་པོ། དཔའ་སྟག་རོང་ཨ་ནུ་གཟིག་འཕེན། ལྡོང་མ་བཞིའི་ཨ་ཁུ་ཁྲོ་
ཐུང༌། ཨ་ནུ་རོང་ཚ་དམར་ལེབ། ཆོས་ལུ་དར་འཕེན་དུག་སྡོང༌། རྩལ་འཛོམས་
ཨ་བོ་ཁྲོ་འདུལ། མཛེས་པ་དཀར་བོ་རྟ་ཐོབ། སྟོབས་ཅན་རི་བོ་ཕྲག་སྡེབ།
དཔའ་བོ་ཐར་བ་མཐེབ་དྲུག དཔྱོད་ལྡན་དགའ་རབ་ལེགས་པ། མཐུ་ལྡན་
གནམ་ལྕགས་མཛུབ་སྟོན། བཙན་པོ་མི་དམར་ཐང་སྡེབ་དང་བཅས་པའོ། །
གཉིས། ཧོར་གྱི་མི་རྟ་མཚོན་གསུམ་གྱི་སྐོར།
1. ཧོར་གྱི་རྒྱལ་པོ་ནི་གུར་དཀར་རྒྱལ་པོ། ཆིབས་རྟ་རག་དཀར་འོམ་
བུ། གྲི་སྟོང་སྡེ་ཤ་གཟན།བཙུན་མོ་རྒྱ་ཨ་ཟིའི་བུ་མོ་ག་ཟི། བུ་ལྷ་བུ། སྲས་མོ་
གུར་མོ་མཚོ་བཅས་སོ། །
2. ཧོར་གྱི་རྒྱལ་པོ་ཆེ་གསུམ་སྟེ། གུར་དཀར། གུར་ནག གུར་སེར་
གསུམ་ཡིན།
3. ཧོར་ཤན་པ་རྨེ་རུ་རྩེའི་བུ་མོ། བུ་མོ་གཟི་སྒྲོན། ཆིབས་རྟ་རག་རྟ་
འཕུར་ཤེས། མཚོན་གྱི་དུག་རལ་འབར་བ་ཡིན།
4. མགར་བ་ཆོས་དར་རྒྱལ་པོའི་བཙུན་མོ། མ་ཨ་མཚོ་རྒྱལ་མོ། སྲས་
མོ་འགར་བཟའ་ཆོས་སྒྲོན།
5. ཧོར་གྱི་བླ་མ་རྣམ་གསུམ་སྟེ། སྟག་མགོ གཟིག་མགོ དོམ་མགོ་
གསུམ་ཡིན། །
6. ཧོར་མགར་བ་ཆོས་དར་རྒྱལ་པོའི་བུ་གསུམ་སྟེ། ཆེ་བ་བཙན་རྒྱལ་
ང་རིང་ཡིན། འབྲིང་བ་ཐོག་སེར་འབྲུག་རྒྱལ་ཡིན། ཆུང་བ་ཤེད་ཆེན་སྟག་
629



རྒྱལ་ཡིན།
7. ཧོར་གྱི་ཐེལ་མོ་སྤུན་གསུམ་སྟེ། སྲུང་གི་བུ་མོ་གསེར་མཚོ་དང་།
གངས་ཀྱི་བུ་མོ་གུར་ཚོ། རྫ་ཡི་བུ་མོ་གཡུ་མཚོ་གསུམ་མོ། །
8. ཧོར་གྱི་གྲུ་བ་མི་གསུམ་སྟེ། གྲུ་བའི་དཔོན་པོ་སངས་རྒྱས་སྐྱབས་
དང་། ཉ་པའི་ཨ་མགོ་ལྕགས་མིག སྦལ་བའི་དཔོན་པོ་མི་བཙན་ཁ་ཤོ་བཅས་
སོ། །
9. ཧོར་གྱི་རྐང་མགྱོགས་མི་བཞི་སྟེ། ཐེའུ་རང་ཨ་སྐྱབས་རྐང་མགྱོགས་
དང་། འགྲན་མེད་བུ་ལ་མིག་གཅིག་ཅན། རི་བའི་བཙན་རྒྱལ་ཁ་ཤོ་དང༌།
མིག་མཐོང་སྔོན་པོ་སྤུང་འདུར་བཞིའོ། །
10. ཧོར་གྱི་ཤན་པ་སྟོབས་ཆེན་བཞི་སྟེ། སྟོབས་ཆེན་གླང་པོ་ཁྲ་འབར་
དང་། དམག་དཔོན་ཐང་ནག་རྩེ་རྒྱལ། ཨ་ང་དགྲ་འདུལ་རྒྱལ་པོ། རི་བའི་
གཅེས་ཕྲུག་ལྕོག་དམར་བཅས་བཞིའོ། །
11. ཧོར་སྡིག་པ་ར་ཙའི་བུ་ལྔ་སྟེ། སྡིག་གཅོད་ཤན་པ་རྨེ་རུ་རྩེ། སྟོབས་
ཆེན་གླང་པོ་ཁྲ་འབར་གཉིས། རྩལ་ཆེན་ནམ་མཁའ་སྦར་ཟིན་གསུམ། ཤེད་
ཆེན་རི་བོ་པང་འཁོར་བཞི། མགྱོགས་པ་རླུང་ནག་རྗེས་གཅོད་ལྔའོ། །
12. ཧོར་གྱི་ཁྲི་གསུམ་ཐོགས་པའི་མི་གསུམ་སྟེ། ཨ་ཕ་གནམ་ཁྲི་དཔོན་
དང༌། བུ་ཁྲི་བཙུན་ཁྱི་དགའ། ཤན་གུང་རྗེ་ཁྲི་ཐུབ་བཅས་སོ། །
13. ཧོར་གྱི་དཔོན་མགོ་བཅུ་གཉིས་ཏེ། གུར་དཀར་གུར་ནག་གུར་
སེར་གསུམ། མགར་བ་ཀུན་དགའ་ཉ་རྒྱལ་དྲུག རི་བ་ཐང་པ་འབུམ་པ་དགུ་
ཁྲ་བོ་ཁྲ་ཤོག་ལྡེམ་པ་བཅུ་གཉིས་སོ། ། །
14. ཧོར་གྱི་པཱ་དུར་བཅུ་བདུན་ཏེ། སྟོབས་ཆེན་གླང་བོ་ཁྲ་འབར་
དང་། ཐང་ཆེན་གཡུ་འབྲུག རྩལ་ཆེན་ནམ་མཁའ་སྦར་ཟིན། འབལ་ཆེན་
630



གྲུབ་གུ། སྡིག་གཅོད་ཤན་པ་རྨེ་རུ་རྩེ། རི་པའི་ཅོག་དམར། རླུང་ནག་རྗེས་
གཅོད། ནག་པོ་ཁྲི་ཐུབ། སྟོང་ཁོང་འབྲུག་སྒྲ། ཤེད་ཆེན་པང་འཁོར། གུང་རྗེ་
གཡུ་ཡག མཆོང་ལྷ་སྨུག་པོ། ཐང་དཀར་རྩེ་རྒོད། གློག་འཁྱུག་ཐོག་དམར། པཱ་
དར་ཁྲི་ཐུབ། ཆུ་བོ་གྱེན་ཟློག་བཅས་སོ། །
631



ལེའུ་བཅོ་བརྒྱུད་པ། སྒྲུང་མིང་མི་མིང་རྫོང་མིང་
སོགས་ཀྱི་ཡིག་སྒྱུར་སྐོར་གླེང་བ།
བགྲང་བྱ་བཅུ་ཕྲག་འགའི་རིང་ལ་གེ་སར་སྒྲུང་གི་བྱ་བར་འབད་
འབུངས་བགྱིད་མཁན་གྱི་མཁས་པ་དང་། ཁྱད་པར་དུ་སྐད་གཉིས་སྨྲ་བའི་
ལོ་ཙཱ་བ་རྣམ་པས་འབད་བརྩོན་ལྷོད་མེད་བྱས་པར་བརྒྱུད། བོད་ཡིག་གི་གེ་
སར་སྒྲུང་ཕལ་ཆེར་ཉིས་བརྒྱ་ལྷག་པར་སྐྲུན་བྱས་ཏེ། མི་རིགས་ཀྱི་སྲོལ་རྒྱུན་
རིག་གནས་འཛིན་སྐྱོང་སྤེལ་གསུམ་བྱ་བར་ཕྱག་རྗེས་བླ་ལྷག་བཞག་པ་དང་
འཇོག་བཞིན་ཡོད། ལྷག་པར་སྒྲུང་ཁག་ཉི་ཤུ་ལྷག་རྒྱ་ཡིག་ཏུ་བསྒྱུར་ཏེ་རྒྱ་
ཡིག་ཀློག་པ་པོ་རྣམས་ཀྱི་སྤྱན་སྔར་ཕུལ་ཡོད་པའང་ཚང་མས་མཁྱེན་གསལ་
ལྟར་རོ། །ཁོང་རྣམས་པས་ཀྲུང་ཧྭ་འཛིན་མའི་ཁྱོན་ལ་བཞག་པའི་རླབས་
ཆེན་གྱི་གྲུབ་འབྲས་ནི་བསྐལ་བ་མ་སྟོང་བར་དུ་སུས་ཀྱང་སུབ་ཐབས་མེད་
པ་ཞིག་ལགས། ཡིན་ནའང་སྲིད་པའི་ཁ་དཔེར་གསེར་ལ་ལྷད་མ་འདྲེས་པ་
མེད་པ་དང་མི་ལ་སྐྱོན་མ་གོས་པ་མེད་ཅེས་སྨྲས་བ་ལྟར། ད་ལྟའི་ཡིག་སྒྱུར་
ཐད་རྒྱ་བོད་ལོ་ཙཱ་བ་རྣམས་ཀྱིས་རིག་གནས་ཆུ་ཚད་མཐོ་དམན་དང་། ཡིག་
སྒྱུར་གྱི་ཉམས་མྱོང་ཆེ་ཆུང་། སྒྱུར་སྟངས་མི་མཐུན་པ་སོགས་ཀྱི་དབང་གིས་
f32



རྒྱ་འགྱུར་སྒྲུང་དཔེའི་རྒྱུ་སྤུས་བཟང་ངན་འདྲ་མིན་སྣ་ཚོགས་ཡོད་པ་ལས་
གཞན། ད་དུང་མི་འོས་པ་དང་ནོར་འཁྲུལ་ཡང་ཡོད་པ་གོར་མ་ཆག ཁྱོད་
པར་དུ་གཅིག་གྱུར་འོས་པའི་རྒྱུ་འགྱུར་སྒྲུང་དཔེའི་ནང་གི་སྒྲུང་མིང་དང་
མི་མིང་ཡུལ་མིང་རྫོང་མིང་སོགས་ཀྱི་ཡིག་སྒྱུར་ཐད་ལའང་མངོན་གསལ་
གྱི་འཁྲུལ་བ་མང་པོ་ཡོད་པར་བརྟེན། གཤམ་དུ་ཁོ་བོས་འདི་ཕྱོགས་ཀྱི་སྒྱུར་
ཡིག་ཐད་དཔྱད་པ་རགས་ཙམ་གཏོང་རྒྱུ་ལགས།
དེ་ཡང་ཡིག་སྒྱུར་བྱ་བ་ནི། མི་རིགས་ཤིག་གི་སྐད་རིགས་དེ་མི་རིགས་
གཞན་ཞིག་གི་སྐད་རིགས་སུ་བསྒྱུར་ཏེ་བརྗོད་བྱ་དོན་གྱི་སྙིང་བོ་ཐམས་ཅད་
ཇི་བཞིན་དུ་ངོ་སྤྲོད་བྱ་རྒྱུ་ཡིན་པར་བརྟེན། ལོ་ཙཱ་བ་ཞིག་ལ་མཚོན་ན་ཐོག་
མར་སྐད་རིགས་གཉིས་དང་ཡིག་རིགས་གཉིས་ཤེས་དགོས་པའི་རྨང་གཞིའི་
སྟེང་དུ་བསྒྱུར་བྱའི་མ་ཡིག་གི་བསམ་བློའི་ནང་དོན་བྱང་ཆུབ་པར་གྱུར་རྗེས།
སུམ་རྟགས་དག་གསུམ་དང་མ་འགལ་བར་བུ་ཡིག་ཏུ་བསྒྱུར་ཏེ་བུ་ཡིག་ཀློག་
པ་པོས་གོ་ཐུབ་པར་འཇུག་པའི་བྱ་བ་ཁྱད་དུ་འཕགས་པ་ཞིག་ཡིན། དེ་ནི་
སྒྱུ་རྩལ་གྱི་རང་བཞིན་དང་གསར་གཏོད་ཀྱི་རང་བཞིན་ཟུང་དུ་འབྲེལ་བའི་
ཀླད་པའི་ངལ་རྩོལ་ཞིག་ཀྱང་རེད། ངེད་ཅག་སུ་ཡང་ཡིག་སྒྱུར་ལ་འཇུག་
སྐབས། ངེས་པར་དུ་ཐོག་མར་བསྒྱུར་བྱའི་མ་ཡིག་གི་བསམ་བློའི་ནང་དོན་མ་
འཆོལ་བར་གོ་བ་ལེན་དགོས་པ་དང་གཅིག དེ་ནས་རྗོད་བྱེད་ཐད་ཚིག་བདེ་
ཞིང་གོ་སླ་བ་ཡོང་དགོས་པ་དང་གཉིས། དེའི་འཕྲོར་བསྒྱུར་བྱའི་མ་ཡིག་
གི་ཁྱད་ཆོས་དང་ཡིག་སྲོལ་དེ་གང་ནུས་ཀྱིས་སོར་འཇོག་བྱ་རྒྱུ་དང་གསུམ་
བཅས་ཡིན། གལ་ཏེ་ལོ་ཙཱ་བས་ཡིག་བསྒྱུར་བྱ་བར་མཐོང་ཆེན་མ་བྱས་པར་
རང་གི་འདོད་མོས་ལྟར་དུ་བསྒྱུར་བྱའི་མ་ཡིག་བཅོས་སྒྱུར་དང་འཕྲི་སྣོན་
གང་མང་བྱས་ན་བརྗོད་བྱའི་མ་ཡིག་གི་ནང་དོན་ཡང་འཁྱོག་ལམ་དུ་འགྲོ་
633



ངེས་པས་གཏན་དུ་མི་རུང་བ་ཞིག་ལགས།
ད་ལྟ་མདོ་དབུས་ཁམས་གསུམ་གྱི་རྒྱུ་འགྱུར་གེ་སར་རྒྱལ་པོའི་སྒྲུང་
ནང་གི་སྒྲུང་མིང་དང་མི་མིང་ཡུལ་མིང་རྫོང་སོགས་ཀྱི་ཡིག་སྒྱུར་ལ་བལྟས་
ན་ངོ་མ་མགོ་རྙོག་བ་ཞིག་སྟེ།སྒྲུང་མིང་དང་མི་མིང་གཅིག་ལ་སྒྱུར་སྟངས་མི་
འདྲ་བ་ལྔ་དྲུག་རེ་ཡོད་པར་མ་ཟད་སྐོར་ཞིག་སྒྲ་སྒྱུར་དང་། ལ་ལ་ཐད་སྒྱུར་
འགའ་ཞིག་དོན་སྒྱུར། ཡང་སྐོར་ཞིག་ཐད་སྒྱུར་དང་དོན་སྒྱུར་ཟུང་འབྲེལ་
བཅས་རྣམ་པ་སྣ་ཚོགས་མཐོང་རྒྱུ་ཡོད་སྟེ། དཔེར་ན། སྒྲུང་དཔེ《ལྷ་གླིང་
གབ་ཙེ་དགུ་སྐོར》གྱི་མིང་ལ 《 : # 》 《 flj #》 《 fl # i fr》 《 :
iE AL >》 《& # # % 》 《 : # | b /L》 བཅས་སྒྱུར་ཚུལ་མི་འདྲ་
བ་དྲུག་ཡོད། དེའི་འབྱུང་རྐྱེན་གཙོ་བོ་ཞིག་ནི་ལོ་ཙཱ་བས་གོ་བ་ལེན་སྟངས་
མི་འདྲ་བའི་ཐོག་ནས་བྱུང་བ་ཡིན་ཏེ།དཔེར་ན། 《 》 《 {ll »*》ལྟ་བུ་
ལྷའི་གླིང་ཞེས་པར་གོ་བ་བླངས་པ་དང༌། 《: h 》ལྟ་བུ་ལྷ་དང་གླིང་ཡུལ་
གཉིས་ཀར་གོ་བ་བླངས་པ་ལྟ་བུ། ཡང་འགའ་ཞིག་ནི་སྒྱུར་ཐབས་མི་འདྲ་
བ་སྤྱད་ཡོད་པ་དཔེར་ན། 《 jig f# 》 《 h # 》 ལྟ་བུ་དོན་སྒྱུར་བྱས་ཡོད་
པ་དང༌། 《:》ལྟ་བུ་ཐོད་སྒྱུར་དང་སྒྲ་སྒྱུར་ཟུང་འབྲེལ་གྱི་ཐབས་ཤེས་
སྤྱད་ཡོད་པ་སོགས་རེད། སྒྲུང་མིང《སོག་པོ་རྟ་རྫོང་》ལ་མཚོན་ན། རྒྱུ་
ཡིག་ལ《%A9, 》 《 ཙྩ སྨྱོ》 《 % T;》 《 E# -iཔི 》
སོགས་མང་དུ་བསྒྱུར་ཡོད་པ་ལས ༦.E4ཙ g#p》 ཞེས་པ་ནི་ཐད་སྒྱུར་
བྱས་པ་དང་། 《 @ # #》ལྟ་བུར་མཚོན་ན “ ” ཞེས་པ་ནི་ཐད་
སྒྱུར་བྱས་ཡོད། དེ་མིན་གྱི་སྒྱུར་མིང་བཞི་བོ་ཡང་ནང་འགལ་བྱུང་ཡོད་ལ་
གཅིག་མཐུན་གཏན་ནས་ཡོང་མེད་པས། ཆུ་རྙོག་དབྱུག་པས་དཀྲུགས་པ་ཇི་
བཞིན་རེ་ཞིག་དྭངས་ཐབས་མེད་པའི་གནས་སུ་གྱུར་འདུག སྒྲུང་དཔེ 《ཁ་
634



ཆེ་གཡུ་རྫོང》གི་སྒྱུར་མིང་ལ་མཚོན་ན། 《 n& g#;; E》 《 fE: J8 = $ +
h 》 《 -f].l; 》 《 “F EJulk:︽ 》 ཞེས་སྒྱུར་སྟངས་མི་འདྲ་བ་བཞི་
ཡོད་པ་ལས 《E! +:རྩོ》ཞེས་པ་ནི་སྒྲ་སྒྱུར་གྱི་སྒྱུར་ཐབས་བཀོལ་ཡོད་པ་
དང་། 《1% ! $efi[》དང《fiE 9 -F:4 》ཞེས་པ་འདི་གཉིས་
ནི་སྒྲ་སྒྱུར་དང་ཐད་སྒྱུར་ཟུང་འབྲེལ་གྱི་སྒྱུར་ཐབས་བཀོལ་ནས་བསྒྱུར་ཡོད་
པ་ཡིན། “ t: ” དང “ it. B} ” ཞེས་བསྒྱུར་བ་ནི་བསྒྱུར་བྱའི་དོན་གྱི་ཆ་ནས་
ཁ་སྣོན་བྱས་ཏེ་བསྒྱུར་བ་རེད། མདོར་ན་སྒྱུར་སྟངས་མི་འདྲ་བའི་རྐྱེན་གྱིས་
བསྒྱུར་ཡིག་གི་སྒྲ་དང་དོན་ཡང་ཕལ་ཆེར་ཐ་དད་དུ་སོང་ཡོད།
དེ་བཞིན་མདོ་དབུས་ཁམས་གསུམ་གྱི་ཡུལ་སྐད་ཀྱི་སྒྲ་གདངས་ལྟར་
བསྒྱུར་བའི་སྐོར་ལ་དཔེར་ན། གླིང་གི་མི་ཆུང་ཁ་བདེའི་མིང་སྒྱུར་ཚུལ་
ལ“'ཚུg g# རྒྱུ” “ #s: ” “ &# -E༩E” “ 《F# Eig” “ : E
f@g” ས (EJ$+ ” ཞེས་སྒྱུར་ཚུལ་མི་འདྲ་བ་དྲུག་ཡོད་པ་དང་། གཡུང་དྲུང་
དཔའ་རྒྱལ་གྱི་མིང་གི་སྒྱུར་ཚུལ་ལ། “ fir/ཏ: > #” “ # #g” “ #
རྨ” “%E://##” ཞེས་བསྒྱུར་ཡོད་པ་དང་། 《བྱེ་རུའི་བྱུར་རྫོང་》ལ《t
HI9%》 《[1 09 ijཚོ》ཞེས་བསྒྱུར་ཡོད་པ་དང་། བོང་བུ་སྣ་རིང་
ལ། “ if riti #ts” ་༌ HE.irty” ཞེས་པ་ལ་སོགས་པའི་སྒྱུར་སྟངས་མི་
འདྲ་བ་འདི་དག་ལས “ Fཉྩ ཉy” “ A3༔ ” ཞེས་པ་དང་། “ ” “ gk
H” “ IH.it” བཅས་ནི་ཨ་མདོའི་སྐད་ཀྱི་ཤུགས་རྐྱེན་ཐེབས་པ་དང་། “ *
” དང “E. ” “ #g" “ if;@”་བཅས་པ་ནི་ཁམས་དབུས་གཉིས་ཀྱི་
ཡུལ་སྐད་ཀྱི་ཤན་ཞུགས་གསལ་པོར་མཐོང་ཐུབ། ད་དུང་སྐོར་ཞིག་ལ་རང་
རེའི་ཞིང་ཆེན་དང་ལྗོངས་སོ་སོའི་ནང་ཁུལ་གྱི་གྲོང་སྐད་མི་འདྲ་བའི་ཤན་
ཞུགས་ཐེབས་ཏེ་འགྱུར་ཡིག་ཕན་ཚུན་བར་ཐག་ཇེ་རིང་དང་འགལ་བ་ཇེ་
635



མང་དུ་བཏང་ཡོད། ཡང་འགའ་ཞིག་ནི་རྒྱུ་རིགས་བློ་མཐུན་གྱི་སྨྲ་སྒོ་མ་དག་
པའི་ཤུགས་རྐྱེན་ཐེབས་པ་ཡང་ཡོད་པ་དཔེར་ན། གླིང་གི་ཡང་རྟུལ་དམ་པ་
མི་བདུན་གྱི་ཡ་གྱལ་སེང་སྟག་ཨ་དོམ་གྱི་མིང་ལ། “ EB] ལྟོ ” “ *jE:/g
" “ 141:$4] } ” “ A3%En] ། ” ཞེས་པའི་སྒྱུར་སྟངས་མི་འདྲ་བའི་ནང་
ནས། “ * ik #/f t" “ #ig:/q] ། ” “ % #*84] ; ” འདི་གསུམ་ནི་ཡིག་
སྒྱུར་མཁན་རྒྱ་རིགས་བློ་མཐུན་གྱི་སྒྲ་གདངས་མ་དག་པའམ་ཡུལ་ཁམས་སོ་
སོའི་གྲོང་སྐད་ཀྱི་དབང་གིས་ཐ་དད་དུ་སོང་བ་མིན་ནམ་སྙམ་བཞིན་མཆིས།
ད་དུང་རྒྱ་བོད་ལོ་ཙཱ་བ་འགའ་ཞིག་གིས་རང་མོས་ཅི་འདོད་ལྟར་སྒྲུང་
མིང་དང་མི་མིང་ཡུལ་མིང་སོགས་སྒྱུར་བའི་དབང་གིས་སྒྱུར་ཡིག་གི་མིང་ཚིག་
ཐ་སྙད་སོ་སོར་སོང་བས་མ་ཚད། འགྱུར་མིང་འགས་བསྒྱུར་བྱའི་དོན་གཅིག་
སྟོན་གྱི་ཡོད་པ་ཤིན་ཏུ་རྟོགས་དཀའ་བར་གྱུར་འདུག་པ་དཔེར་ན། སྒྲུང་དཔེ
《སྲིད་པ་ཆགས་གླིང》ལྟ་བུར་མཚོན་ན། ལོ་ཙཱ་བ་ལ་ལས《t3 [RJI%E»
ཞེས་བསྒྱུར་ཡོད་པ་དང་། ཡང་འགའ་ཞིག་གིས《Fxg#pa》ཞེས་བསྒྱུར་
ཏེ་པར་སྐྲུན་བྱས་ཡོད། སྒྲུང་དཔེ《འཇང་གླིང་གཡུལ་འགྱེད》 ལ་མཚོན་ན་
ལ་ལས《# i ཀྱ kk》 དང་། ལ་ལས《fiE JE:/》དང་། ལ་ལས《{RE
##3》ཞེས་བསྒྱུར་འདུག་པས། ངོ་མ་སྒྲུང་དཔེ་གཅིག་གི་འགྱུར་མིང་ཡིན་
པ་ཤིན་ཏུ་རྟོགས་དཀའ། གཞན་ཡང་ཤེས་པ་རབ་སྣང་ཞེས་པ་ལ། “ Ph}
E #” ལྟ་བུ་དང་། ཤར་ལུང་རི་དྲུག་རྫོང་ལ། “ J #1H J# ” ལྟ་བུ། ལྷ་
S STA55FRI “R1 24” B'S ARTLIST STRESX
ལ། “ EE*# ” ལྟ་བུ། བེའུ་སྟག་རྫོང་ལ། “ ཚktikkft;&”ཞེས་
བསྒྱུར་བ་སོགས་ལ་མཚོན་ན་མ་ཡིག་དང་རྒྱང་ཐག་ཤིན་ཏུ་རིང་བས་ཕལ་
ཆེར་གོ་མཛོལ་དུ་སོང་ཡོད་ངེས་རེད། དེ་ལྟར་སྒྲུང་མིང་དང་མི་མིང་རྫོང་
636



མིང་སོགས་ཀྱི་འགྱུར་ཡིག་གཅིག་གྱུར་མེད་པར་རང་འདོད་ལྟར་ཅི་རིགས་
སུ་བསྒྱུར་བ་ཡིན། མི་གཅིག་ལ་མིང་འགའ་བཏགས་པའི་དཔེ་བཞིན་མཐའ་
མར་རང་མིང་རང་གིས་ཀྱང་ངོ་མི་ཤེས་པའི་གནས་སུ་འགྱུར་བར་མ་ཟད།
མི་རབས་རྗེས་མའི་ཀློག་པ་པོ་རྣམས་ལའང་རྙོག་དྲ་ཆེན་པོ་བཟོས་ཡོད་པ་
གདོན་མི་ཟའོ། ། །
སྒྲུང་ཡིག་སྒྱུར་ཐབས་ཀྱི་ཕྱོགས་ནས་བལྟས་ན། སྒྲུང་མིང་ཡུལ་མིང་
རྫོང་མིང་སོགས་སྒྱུར་པའི་སྐབས་སུ་སྒྲ་སྒྱུར་དང་དོན་སྒྱུར། ཐད་སྒྱུར། ཐད་
དོན་ཟུང་འབྲེལ་གྱི་སྒྱུར་སྟངས་སོགས་སྤྱོད་ཆོག་ཀྱང་། གཙོ་བོ་སྒྱུར་མིང་
གཅིག་གྱུར་དང་བརྟེན་ཆགས་ཡོང་རྒྱུ་དེ་ཧ་ཅང་གལ་ཆེན་རེད། དམིགས་
ཡུལ་དེ་འདྲ་ཞིག་སྒྲུབ་པའི་སྔོན་འགྲོའི་ཆ་རྐྱེན་འོག་སྒྱུར་སྟངས་ཇི་འདྲ་ཞིག་
སྤྱད་ཀྱང་ཆོག་མོད། འདིར་གསལ་བཤད་ཅིག་བྱེད་དགོས་པ་ནི། མི་མིང་
སྒྱུར་བའི་སྐབས་སུ། ངེས་པར་དུ་སྒྲ་སྒྱུར་གཙོ་བོར་བཟུང་སྟེ་མ་བསྒྱུར་ན་
བོད་མིང་དང་རྒྱུ་མིང་ཐ་དད་དུ་གྱེས་ནས་མི་དང་མིང་ངོ་འཕྲོད་དཀའ་བའི་
གནད་དོན་འབྱུང་བ་དཔེར་ན་གེ་སར་ནོར་བུ་དགྲ་འདུལ་ཞེས་པ་དེ་ལ། སྒྲུང་
དཔེ་ལ་ལའི་ནང་ སg fi#L4fg” ཞེས་དོན་སྒྱུར་བྱས་ཡོད་པ་དང་། ཡང་སྒྲུང་
དཔེ་འགའ་ཞིག་ནང “ g# # #il #t ” ཞེས་དོན་སྒྱུར་ཡོད་པ་འདི་གཉིས་ལ་
ཞིབ་ཏུ་དཔྱད་ན་མི་མིང་དོན་སྒྱུར་བྱས་པས་མིང་གི་ནུས་པ་ཤོར་འགྲོ་བར་
མ་ཟད། ཕལ་མོ་ཆེས་འདི་གཉིས་མི་གཉིས་ཡིན་པར་འཁྲུལ་འགྲོ་བ་རྟོགས་
ཐུབ། གཞན་ཡང་རྟ་མིང་དང་མཚོན་མིང་ཡུལ་མིང་སོགས་ཀྱང་སྒྲ་སྒྱུར་གཙོ་
བོར་བྱས་ཏེ་བསྒྱུར་ན་བོད་མིང་གི་སྒྲ་མི་འགྱུར་བས་ཕྱིས་སུ་མིང་ངོས་འཛིན་
བྱ་རྒྱུར་ཕན་པ་རྒྱ་ཆེན་པོ་ཡོད། །
ད་དུང་ཡིག་སྒྱུར་སྐབས་སུ་ཡིད་འཇོག་བྱ་དགོས་པ་ཞིག་ནི་སྔོན་ཆད་
637



རྒྱ་བོད་ལོ་རྒྱུས་ཡིག་ཆའི་སྟེང་དུ་འགྱུར་མིང་ཡོད་པ་རྣམས་སོར་འཇོག་
བྱེད་པ་མ་གཏོགས་གསར་དུ་བསྒྱུར་ན་རྙོག་དྲ་འབྱུང་བ་དཔེར་ན། སྒྲུང་
དཔེའི་ནང་གི་ཤཱཀྱ་ཤེད་ཆེན་ལྟ་བུར་ཆ་མཚོན་ན། ཤཱཀྱ་ཞེས་པར “ *#
i3p ” ཞེས་ལོ་རྒྱུས་ཀྱི་ཡིག་ཆ་ཐམས་ཅད་ལ་འཁོད་པ་གཞིར་བཟུང “ ## jbu
%JX” ཞེས་བསྒྱུར་ན་མ་གཏོགས “ ཚ}E gt;" “ f+ 11 is X” “ fE
Ek 2n /y;” ཞེས་བསྒྱུར་བ་ཐམས་ཅད་ཀྱིས་མིང་དེ་ལ་འཇུག་པའི་དོན་རྟོགས་
པར་བྱེད་པ་ལ་ཕན་པ་ཅི་ཡང་མེད་པར་འགྱུར་ངེས། ད་དུང་ཐང་སྟོང་རྒྱལ་
པོའི་མཚན་ལ་མཚོན་ནའང་སྔོན་གྱི་ལོ་རྒྱུས་དེབ་ཐེར་སྟེང་དུ “ ; js >
%E ” ཞེས་བསྒྱུར་ཏེ་ཚང་མའི་ཡིད་ལ་གསལ་ལེར་ངེས་ཡོད་མོད། ཡིན་
ནའང་ད་ལྟའི་སྒྲུང་དཔེ་སྐོར་ཞིག་གི་ནང་དུ། “ ༡j ༣ ts fti " “ ནྟི རྩྭ |:
{ " “ tu #j ; ” ཞེས་གང་འདོད་ལྟར་བསྒྱུར་ཡོད་པས་ཀློག་པ་པོས་
གོ་བ་ཧ་ཅང་ལོན་དཀའ་བར་གྱུར་འདུག དེའི་ཕྱིར། ལོ་ཙཱ་བ་རྣམས་ཀྱིས་
ཡིག་སྒྱུར་སྐབས་ལོ་རྒྱུས་སྟེང་ཡོད་པའི་འགྱུར་མིང་རྣམས་ཅི་ནས་ཀྱང་སོར་
འཇོག་བྱེད་དགོས་པར་སྙམ། སྤྱིར་སྒྲུང་དཔེའི་སྒྱུར་ཐབས་ཀྱི་སྐོར་ལ་ད་དུང་
གནད་དོན་མི་ཉུང་བ་ཞིག་བགྲང་རྒྱུ་ཡོད་མོད་འདིར་ཞིབ་ཏུ་བརྗོད་ན་
ཧ་ཅང་མང་བས་གོང་དུ་བརྗོད་ཟིན་པའི་སྙིང་བོ་ལས་གཞན་མ་བརྗོད་པ་
རྣམས་ཀྱང་ཞོར་ཏུ་རྟོགས་པར་གྱུར་ཅིང་། ཕྱིས་སུ་གེ་སར་སྒྲུང་གི་མིང་དང་
མི་མིང་རྫོང་མིང་ཡུལ་མིང་སོགས་མདོ་དབུས་ཁམས་གསུམ་ཀུན་ཏུ་ཚད་
ལྡན་གྱི་འགལ་མེད་གཅིག་གྱུར་ཞིག་ཡོང་བའི་སླད་དུ། འདིར་རེ་བ་འགའ་
བརྗོད་པར་བྱ་སྟེ།
དེ་ཡང་ཐོག་མར་གེ་སར་སྒྲུང་གི་ལས་དོན་སྒྲུབ་མཁན་གྱི་འབྲེལ་ཡོད་
ལས་ཁུངས་དང་མི་སྣ། ལྷག་པར་དུ་རྒྱལ་ཡོངས་ཀྱི་འགོ་ཁྲིད་ཚོགས་ཆུང་
638



བཅས་ནས་གེ་སར་སྒྲུང་གི་ཡིག་སྒྱུར་བྱ་བར་གཙིགས་འཛིན་གནང་སྟེ་མི་
འགྱངས་བར་འབྲེལ་ཡོད་ཞིང་ཆེན་སོ་སོ་ནས་རྒྱ་བོད་ཡིག་རིགས་གཉིས་
ལ་མཁས་པའི་མི་སྣ་རྩ་འཛུགས་ཀྱིས་གེ་སར་སྒྲུང་གི་མིང་དང་མི་མིང་ཡུལ་
མིང་རྫོང་མིང་སོགས་ཀྱི་འགྱུར་མིང་གཅིག་གྱུར་བྱས་ཡོད་པའི་རྒྱ་བོད་མིང་
མཛོད་ཅིག་བསྐྲུན་རྒྱུ་ནི་ཧ་ཅང་གལ་ཆེར་མཐོང་། བགྲང་བྱ་དྲུག་བཅུ་ལྷག་
གི་རིང་ལ་འབྲེལ་ཡོད་ཞིང་ཆེན་དང་རང་སྐྱོང་ལྗོངས་མང་པོས་ཡིག་སྒྱུར་
གྱི་བྱ་བར་འབད་འབུངས་གནང་སྟེ་སྒྲུང་དཔེ་མང་པོ་པར་སྐྲུན་བྱས་ཡོད་
རུང་གེ་སར་སྒྲུང་གི་འགྱུར་མིང་སྐོར་གཅིག་གྱུར་ཡོང་བའི་ཐད་ད་ཕན་འོས་
འཚམ་གྱི་འཆར་གཞི་ཞིག་གཏན་ནས་བཟོས་མེད་པའི་གནས་ཚུལ་འདི་དུས་
རབས་ཉེར་གཅིག་པའི་ནང་དུའང་ད་དུང་སྣང་མེད་དུ་བསྐྱུར་ན་ཕྱིས་སུ་རྒྱ་
འགྱུར་མང་པོ་པར་སྐྲུན་བྱས་ཟིན་རྗེས་གཅིག་གྱུར་ཡོང་རྒྱུ་དེ་བས་དཀའ་
བས་མཐའ་མ་འགྱོད་སེམས་དྲག་པོ་སྐྱེ་དགོས་པ་ཞིག་འོང་ངེས་རེད། ད་ལྟ་
ངེད་ཚོས་མཐོང་བའི་སི་ཁྲོན་མི་རིགས་དཔེ་སྐྲུན་ཁང་གིས་པར་དུ་བསྐྲུན་
པའི་བོད་རྒྱ་ཤན་སྦྱར་གྱི་གེ་སར་ཚིག་མཛོད་ཅེས་པ་དེས་ང་ཚོ་ནང་ཁུལ་
གྱི་འགྱུར་མིང་རྙོག་དྲའི་རྣམ་པ་བསྒྱུར་རྒྱུར་ནུས་པ་ཕྲན་བུ་ཐོན་ཡོད། ཡིན་
ནའང《ཚིག་མཛོད》ཆུང་ཆུང་ཞིག་གི་ནང་དུ་སྒྲུང་དཔེ་ཉིས་བརྒྱ་ལྷག་གི་
མིང་ཚིག་ཐ་སྙད་ཐམས་ཅད་སྡུད་ཐབས་མེད་ན་དེ་ཙམ་ལ་ཡིད་ཚིམས་ནས་
བསྡད་པས་ག་ལ་འགྲིག
གཉིས་ནས་འབྲེལ་ཡོད་ཞིང་ཆེན་དང་ལྗོངས་སོ་སོས་ཀྱང་གོང་རིམ་
དང་ཞིང་ཆེན་གཞན་པ་ཁོ་ནར་བརྟེན་ནས་མ་བསྡད་པར་རང་ཁོངས་སུ་
གཏོགས་པའི་གེ་སར་སྒྲུང་གི་ལས་དོན་སྒྲུབ་མཁན་གྱི་འབྲེལ་ཡོད་ལས་
ཁུངས་དང་མི་སྣ་བཅས་ཀྱིས་སྐད་གཉིས་སྨྲ་བའི་ལོ་ཙཱ་བ་རྩ་འཛུགས་བྱས་
639



ཏེ་མགྱོགས་མྱུར་ངང་རང་རང་ཞིང་ཆེན་དང་རང་སྐྱོང་ལྗོངས་ནང་ཁུལ་གྱི་
འགྱུར་མིང་གཅིག་གྱུར་བྱས་ཡོད་པའི་མིང་མཛོད་རྩོམ་སྒྲིག་གི་ལས་དོན་
བསྒྲུབ་འགོ་འཛུགས་དགོས། གལ་ཏེ་ཞིང་ཆེན་དང་ལྗོངས་སོ་སོས་ཐོག་མར་
གླིང་སྒྲུང་གི་མིང་ཚིག་ཐ་སྙད་གཅིག་གྱུར་བྱེད་ཐུབ་ན། ཕྱིས་སུ་མདོ་དབུས་
ཁམས་གསུམ་སྤྱི་ཁྱབ་ཏུ་གཅིག་གྱུར་བྱེད་པའི་བྱ་བ་ཡང་ཅུང་ཟད་སྒྲུབ་སླ་བ་
ཞིག་ཡོང་བ་བསྙོན་དུ་མེད། །
གསུམ་ནི་གེ་སར་སྒྲུང་གི་ཡིག་སྒྱུར་པས་ཀྱང་བྱ་བ་འདིར་གཟབ་ནན་
གནང་སྟེ་གང་ནུས་ཀྱིས་ཡིག་སྒྱུར་གྱི་སྤུས་ཚད་ཇེ་ལེགས་སུ་གཏོང་དགོས་
པ་དང་། ལྷག་པར་མདོ་དབུས་ཁམས་གསུམ་ཀུན་ཏུ་འགལ་མེད་གཅིག་གྱུར་
ཡོང་བའི་ཐད་དེ་བས་འབད་བརྩོན་གནང་རྒྱུ་ནི་ཤིན་ཏུ་གལ་འགངས་ཆེ་
བ་ཞིག་རེད། ད་ལྟ་སྒྲུང་མིང་དང་མི་མིང་གཅིག་ལ་འགྱུར་མིང་སྣ་ཚོགས་
རེ་ཡོད་པ་ཡང་གཙོ་བོ་རྒྱ་བོད་ལོ་ཙཱ་བ་རྣམ་པའི་སྨྱུག་རྩེ་ལས་ཐོན་པ་ཡིན་
པས། གལ་ཏེ་ལོ་ཙཱ་བ་རྣམས་ཀྱིས་ད་དུང་མུ་མཐུད་དུ་རང་གི་ཅི་འདོད་ལྟར་
བསྒྱུར་བ་ལས་མིང་ཚིག་གཅིག་གྱུར་བྱ་རྒྱུའི་ཐད་སྣང་འཇོག་མ་གནང་ན།
སྒྲུང་དཔེའི་ཐ་སྙད་རྙིང་བ་སྐོར་ཞིག་གཅིག་གྱུར་བྱས་པའི་དབང་དུ་བཏང་
ཡང་མིང་ཚིག་གསར་བའི་ཐད་ད་དུང་རྙོག་དྲ་འབྱུང་བས་འདིར་ངེས་པར་
གཟབ་ནན་གནང་རྒྱུ་ནི་ངེད་ཅག་མི་རབས་འདིའི་ཕྲག་ཏུ་བབས་པའི་ལས་
འགན་ཞིག་ཡིན།
སླད་ཕྱིན་ངེད་ཅག་གོང་འོག་བར་གསུམ་གྱིས་དུས་རྒྱུན་དུ་ཡིག་སྒྱུར་
གྱི་བྱ་བ་འདིར་ལྷོད་མེད་དམ་འཛིན་གནང་སྟེ། ཞིང་ཆེན་དང་རང་སྐྱོང་
ལྗོངས་སོ་སོའི་བར་འབྲེལ་འདྲིས་དམ་པོ་ཡོང་བ་དང་། ཡིག་སྒྱུར་གྱི་ཉམས་
མྱོང་སྤེལ་རེས་སོགས་ཀྱི་བྱ་ཐབས་སྤེལ་ན། གེ་སར་སྒྲུང་གི་ཡིག་སྒྱུར་སྤུས་
640



ཚད་ཇེ་ལེགས་དང་སྒྲུང་གི་མིང་ཚིག་སོགས་གཅིག་གྱུར་ཡོང་བའི་ཐད་ལ་
ཕན་པ་ཆེན་པོ་ཐོན་ཐུབ། དེའང་གཙོ་བོ་གེ་སར་སྒྲུང་ཡིག་གཞུང་སྒྱུར་གྱི་
ཐད་ནས་ཚད་ལྡན་ཚུལ་མཐུན་ཞིག་ཡོང་བར་འབད་པ་བགྱིད་དགོས་ཞེས་
པ་མ་གཏོགས་ཐམས་ཅད་གཅིག་གྱུར་ཡོང་བ་བྱ་དགོས་ཞེས་སྨྲས་པ་མིན།
དཔེར་ན་ལོ་ཙཱ་བ་བརྒྱ་ཡོད་ན་བརྒྱ་ལ་སྒྱུར་སྟངས་སོ་སོ་དང་སྟོང་ཡོད་ན་
སྟོང་ལ་སྒྱུར་ཐབས་སོ་སོ་ཡོད་པར་བརྟེན། སྒྲུང་གཞུང་གི་འགྱུར་ཡིག་གཅིག་
གྱུར་ཡོང་བའི་ཐབས་ཤེས་ནི་ལོ་འཁོར་བརྒྱ་ཕྲག་འདས་ཀྱང་ཡོད་མི་སྲིད།
འོན་ཀྱང་ངེད་ཅག་གིས་ངེས་པར་རྟོགས་དགོས་པ་ནི། བསྒྱུར་བྱའི་མ་ཡིག་
གི་བསམ་བློའི་ནང་དོན་ཇི་བཞིན་དུ་བརྗོད་དགོས་པ་དེ་གཅིག་གྱུར་ཡོང་
དགོས་པ་ལས་གཞན། ད་དུང་བསྒྱུར་བྱའི་མ་ཡིག་གི་རྩོམ་ལུགས་དང་རྩོམ་
རིགས་ཀྱི་ཁྱད་ཆོས་སོགས་ཅི་ནུས་ཀྱིས་སོར་འཇོག་བྱེད་དགོས་པ་དེ་ལགས།
གོང་དུ་གེ་སར་སྒྲུང་གི་ཐ་སྙད་སྐོར་ཞིག་གི་སྒྱུར་སྟངས་ཐད་ཁོ་བོས་
གང་འཆར་ཅུང་ཟད་སྨྲས་པའི་དམིགས་ཡུལ་ནི། གཙོ་བོ་གླིང་གེ་སར་རྒྱལ་པོའི་
སྒྲུང་གི་ཡིག་སྒྱུར་བྱ་བ་འདིར་སྤྱི་ཚོགས་ཡོངས་ནས་གཙིགས་འཛིན་གནང་
སྟེ། རྒྱ་འགྱུར་སྒྲུང་དཔེའི་སྤུས་ཚད་ཇེ་བཟང་དང་། འགྱུར་མིང་གི་ཐ་སྙད་སྐོར་
ཞིག་གང་མགྱོགས་ཀྱིས་གཅིག་གྱུར་ཡོང་བ་བྱས་ཏེ། བོད་གངས་ཅན་གྱི་ལོ་རྒྱུས་
ཀྱི་སྙན་རྩོམ་རིང་པོ་གླིང་གེ་སར་རྒྱལ་པོའི་སྒྲུང་འདི་རྒྱ་ཡིག་དང་དབྱིན་ཡིག་
སོགས་སུ་བསྒྱུར་ནས། རྒྱལ་ཡོངས་མི་རིགས་ཁག་གི་མི་དམངས་དང་། ཐ་ན་
འཛམ་གླིང་ཡོངས་ཀྱི་མི་དམངས་ལ་མཚམས་སྦྱོར་གསལ་བོ་ཞིག་བྱ་རྒྱུའི་ཆེད་
དུ་རང་རེའི་ལོ་ཙཱ་བ་བགྲེས་གཞོན་ཀུན་གྱིས་སྤོབས་པ་ཆེར་བསྐྱེད་ནས་འབད་
འབུངས་ལྷོད་མེད་གནང་རྒྱུའི་རེ་འདུན་ཞུ་པ་ལགས་སོ། །
64 1



ལེའུ་བཅུ་དགུ་པ། གླིང་སྒྲུང་མྱུར་སྐྱོབ་དང་
རྒྱུན་འཛིན་གྱི་སྐོར།
གངས་ཅན་བོད་ཀྱི་དཔའ་བོའི་ལོ་རྒྱུས་བརྗོད་པའི་གླིང་རྗེ་གེ་སར་
རྒྱལ་པོའི་སྒྲུང་ནི་བརྗོད་བྱའི་དོན་རྒྱ་ཆེ་ཞིང་གཏིང་ཟབ་པ་དང་། རྗོད་
བྱེད་ཚིག་སྙན་ཞིང་འཇེབས་ལ་ཕུན་སུམ་ཚོགས་པའི་སྐད་གྲགས་ཅན་གྱི་
སྙན་རྩོམ་རིང་པོ་ཞིག་ལགས། དེར་བོད་རིགས་མི་དམངས་ཀྱི་ཁྲོད་དུ་
གནའ་ནས་ད་བར་དུ་སྙན་གྲགས་ཀྱི་བ་དན་གཡོ་བཞིན་ཡོད་པ་ལས་གཞན།
འཛམ་གླིང་སྟེང་གི་རྒྱལ་ཁབ་སུམ་ཅུ་ལྷག་གི་འབྲེལ་ཡོད་མཁས་པས་ཀྱང་
མཐོང་ཆེན་གནང་སྟེ་ཞིབ་འཇུག་སྡེ་ཁག་བཙུགས་ནས་སྙན་རྩོམ་རིང་པོ་
འདི་འཚོལ་སྡུད་དང་། ཡིག་སྒྱུར། པར་སྐྲུན་བཅས་ཀྱི་བྱ་བ་བསྒྲུབས་དང་
སྒྲུབ་བཞིན་ཡོད། བོད་ཀྱི་ཤེས་རིག་ཞིབ་འཇུག་བྱེད་མཁན་གྱི་ཕྱི་ནང་མཁས་
པ་རྣམས་ཀྱིས་སྒྲུང་རྩོམ་འདི་འཛམ་གླིང་རིག་གནས་བང་མཛོད་ཁྲོད་དུ་
འོད་ཟེར་རྣམ་པར་འཕྲོ་བའི་རིན་ཆེན་ནོར་བུ་ཞིག་ཏུ་རྩི་བཞིན་པར་མ་ཟད།
བོད་གནའ་རབས་ཀྱི་ལོ་རྒྱུས་དང་། ཆབ་སྲིད། དཔལ་འབྱོར། རིག་གནས།
དམག་དོན། དམངས་སྲོལ། ཆོས་ལུགས་བཅས་མཚོན་པའི་ཀུན་འཛོམས་
གླེགས་བམ་ཐོབ་པར་དཀའ་བ་ཞིག་ཡིན་པའང་ཤེས་འདུག བཅིངས་འགྲོལ་
62



བྱས་རྗེས་རྒྱལ་ཁབ་ཀྱིས་སྙན་རྩོམ་རིང་པོ་འདི་འཚོལ་སྡུད་དང་། དག་
སྒྲིག ཡིག་སྒྱུར། པར་སྐྲུན། ཞིབ་འཇུག་བཅས་ཀྱི་བྱ་བར་གཙིགས་འཛིན་
དང་དང་ལེན་བསམ་གྱིས་མི་ཁྱབ་པ་མཛད་པ་དང་། ལྷག་པར་དུ་ཏང་གི་
སྐབས་བཅུ་གཅིག་པའི་ཀྲུང་ཨུ་ཚང་འཛོམས་གྲོས་ཚོགས་ཐེངས་གསུམ་པའི་
ཚུན་ལ། ཀྲུང་དབྱང་གི་འབྲེལ་ཡོད་སྡེ་ཁག་གིས་གེ་སར་སྒྲུང་མྱུར་སྐྱོབ་ཀྱི་བྱ་
བར་ལྷག་བསམ་ཟོལ་མེད་ཀྱིས་ཐུགས་ཁུར་གནང་སྟེ། ལོ་ལྔ་ཚན་གྱི་འཆར་
གཞི་ཨང་དྲུག་པ་དང་བདུན་པ་བརྒྱད་པ་དགུ་བའི་སྐབས་ཀྱི་རྒྱལ་ཁབ་ཀྱི་ལྟེ་
གནད་ཚན་རིག་ཞིབ་འཇུག་གི་རྣམ་གྲངས་སུ་བཞག་ནས་སྔ་གཞུག་ཏུ་ཡིག་
ཆ་གལ་ཆེན་རབ་དང་རིམ་པ་གནང་སྟེ་ས་གནས་སོ་སོས་བྱ་བ་འདི་ནན་
བཅག་གིས་འཛིན་དགོས་པའི་རེ་བ་ཆེན་པོ་བཏོན་པ་རེད། མཚོ་སྔོན་ཞིང་
ཆེན་ལ་མཚོན་ནའང་། ཞིང་ཆེན་ཏང་ཨུ་དང༌། ཞིང་ཆེན་སྲིད་གཞུང༌།
འབྲེལ་ཡོད་སྡེ་ཁག་བཅས་ཀྱིས་རྒྱབ་རོགས་ཐུགས་ཁུར་མཛད་འོག་གླིང་རྗེ་
གེ་སར་སྒྲུང་འཚོལ་སྡུད་དང་། དག་སྒྲིག ཡིག་སྒྱུར། པར་སྐྲུན། ཞིབ་
འཇུག་བཅས་བགྱིད་པའི་བྱ་བ་ལོ་རབས་ལྔ་བཅུ་ནས་འགོ་བཙུགས་ཏེ། རང་
ཞིང་གཙོ་བྱས་པའི་བོད་ཁུལ་ཡོངས་སུ་རྒྱུ་ཆེན་པོའི་ངང་འཚོལ་ཞིབ་བྱས་
པར་བརྟེན། གེ་སར་སྒྲུང་ལག་བྲིས་མ་དང་ཤིང་པར་མ་74ལག་ཏུ་སོན་པར་
མ་ཟད། སྐབས་དེའི་སྤྱི་ཚོགས་ཀྱི་སྟོབས་ཤུགས་རྩ་འཛུགས་བྱས་ཏེ། སྒྲུང་
དཔེ40ལྷག་རྒྱ་ཡིག་ཏུ་བསྒྱུར་ཞིང་། ཡིག་འབྲུ་ཁྲི་ཆིག་སྟོང་སུམ་བརྒྱ་ལྷག་
ལ་བུད་པ་ནི། ཕལ་ཆེར་ཐང་རྒྱལ་རབས་སྐབས་སུ་ཐང་སྲིན་བླ་མས་ཆོས་
དཔེ་བསྒྱུར་བའི་ཡིག་འབྲུ་དང་ཁྱད་པར་མ་མཆིས་སོ། །ལོ་རབས་བརྒྱད་ཅུ་
བ་ནས་བཟུང་སྟེ། ཀྲུང་དབྱང་གི་འབྲེལ་ཡོད་སྡེ་ཁག་དང་ཞིང་ཆེན་ཏང་ཨུ་
དང་སྲིད་གཞུང་གི་འགོ་ཁྲིད་དང་ཐུགས་ཁུར། ཁྱད་པར་དུ་ཞིང་ཆེན་ཏང་
643



ཨུའི་ཧྲུའུ་ཅི་ཐེན་ཁྲིན་ཕེན་དང་ཧྲུའུ་ཅི་གཞོན་པ་སངས་རྒྱས་སྐྱབས་ཉིད་
ཀྱིས་ཐད་ཀར་མཛུབ་སྟོན་གནང་འོག རང་ཞིང་གི་ཞིང་ཆེན་དམངས་འཐུས་
ཀྲུའུ་རིན་གཞོན་པ་སྐལ་བཟང་རྡོ་རྗེ་ལགས་ཙུའུ་ཀྲང་མཛད་པའི་གེ་སར་
སྒྲུང་གི་བྱ་བའི་འགོ་ཁྲིད་ཚོགས་ཆུང་བཙུགས་པ་བརྒྱུད་རང་ཞིང་གི་གེ་སར་
སྒྲུང་གི་བྱ་བར་སྒོ་ཀུན་ནས་འཕེལ་རྒྱས་དབྱར་མཚོ་རྒྱས་པ་བཞིན་བྱུང་བ་སྟེ།
གཅིག གེ་སར་སྒྲུང་དག་སྒྲིག་དང་པར་སྐྲུན་གྱི་ཆ་ནས་བཤད་ན། ད་
ལྟ་རང་ཞིང་གི་མི་རིགས་དཔེ་སྐྲུན་ཁང་ནས་སྒྲུང་དཔེ་བསྡོམས་པས26དང་
རྒྱ་ཡིག་ཏུ་བསྒྱུར་བའི་སྒྲུང་དཔེཅདང་། གླིང་གེ་སར་རྒྱལ་པོའི་ཤུལ་རྟེན་
གྱི《ངག་རྒྱུན་ངོ་མཚར་མེ་ཏོག་ཕྲེང་མཛེས》གླིང་གེ་སར་སྒྲུང་གི《ཚིག་རྒྱན་
ནོར་བུའི་བང་མཛོད》གླིང་གེ་སར་སྒྲུང་གི《ཡིག་ཆ་ཕྱོགས་བསྒྲིགས》གླིང་
སྒྲུང་གི《ངག་རྟ་འདེམས་བསྒྲིགས》བཅས་པར་སྐྲུན་འགྲེམས་སྤེལ་བྱས་ཡོད་
ལ། 《ཨ་སྟག་ལྷ་མོ》དང༌། 《འཇང་ཕུག》《དཔའ་གོང་བ་དགྲོ་བཙན་ཐར་
ཡག》《དམྱལ་གླིང་རྫོགས་པ་ཆེན་མོ》《ཤན་འདན་ནང་འཁྲུག》《རོང་ཚ་
ཁྲ་རྒན》བཅས་ཀྱི་སྒྲ་ཐག་ཀྱང་དངོས་སུ་པར་སྐྲུན་བྱས་ནས་ཕྱོགས་བཞིར་
བཀྲམ་ཡོད། གོང་གསལ་གྱི་སྒྲུང་དཔེའི་ནང་དུ་བོད་ཡིག་གི《ཧོར་གླིང་
གཡུལ་འགྱེད》ལ་རྒྱལ་ཡོངས་གྲངས་ཉུང་མི་རིགས་དམངས་ཁྲོད་རྩོམ་རིག་
གི་བྱ་དགའ་ཨང་དང་པོ་དང་། 《བྷེ་ར་ལུག་རྫོང》དང༌། 《གླིང་གི་བྲོ་ར》
《སྲིད་པ་ཆགས་གླིང》བཅོས་སྒྲུང་ཁག་ལྔ་ལ་ཞིང་ཆེན་རིམ་པའི་ཕུལ་བྱུང་
རྩོམ་རིག་གི་བྱ་དགའ་ཐོབ། རྒྱ་ཡིག་གི《ཧོར་གླིང་གཡུལ་འགྱེད》དེ་རང་
རྒྱལ་གྱི་གྲངས་ཉུང་མི་རིགས་ཀྱི་ལོ་རྒྱུས་སྙན་རྩོམ་རིང་པོའི་ཚབ་བྱས་ནས་
ཐེངས་མང་པོར་རྒྱལ་ཁབ་ཕྱི་ནང་གི་དཔེ་ཆའི་འགྲེམས་སྟོན་ཐོག་བཤམས་
པར། མཁས་པ་གང་མང་གིས་བསྔགས་བརྗོད་ཀྱི་མེ་ཏོག་འཐོར་བ་དང་
61:4



སྦྲགས། རྒྱལ་ཡོངས་ཀྱི་ཐེངས་གཉིས་པའི་དམངས་ཁྲོད་རྩོམ་རིག་ཕུལ་
བྱུང་བརྩམས་ཆོས་ཀྱི་བྱ་དགའ་ཡང་ཐོབ་མྱོང་། 1983ལོར་བསྡུས་པའི་རྒྱལ་
ཡོངས་གྲངས་ཉུང་མི་རིགས་རྩོམ་རིག་འཚོལ་སྡུད་མྱུར་སྐྱོབ་ཚོགས་འདུའི་
སྟེང་རང་ཞིང་གི་དམངས་ཁྲོད་རྩོམ་རིག་ཞིབ་འཇུག་ཁང་ལ་སྔོན་ཐོན་ཐུན་
མོང་གི་མཚན་སྙན་གནང་། 1986ལོར་ཀྲུང་གོའི་སྤྱི་ཚོགས་ཚན་རིག་ཁང་
དང༌། རྒྱལ་ཁབ་མི་རིགས་དོན་གཅོད་ཨུ་ཡོན་ལྷན་ཁང་། རིག་གནས་
པུའུ། ཀྲུང་གོའི་དམངས་ཁྲོད་རྩོམ་རིག་ཞིབ་འཇུག་ཁང་བཅས་ཀྱིས་མཉམ་
འདྲེལ་གྱིས་བསྡུས་པའི་རྒྱལ་ཡོངས་གེ་སར་སྒྲུང་གི་སྐོར་གྱི་ལས་དོན་ཕྱོགས་
བསྡོམས་དང་གཟེངས་བསྟོད་བགྱིད་པའི་ཚོགས་ཆེན་སྟེང་དུ། རང་ཞིང་
གི་སྡེ་ཁག་གསུམ་ལ་སྔོན་ཐོན་ཐུན་མོང་གི་བྱ་དགའ་དང་། བློ་མཐུན13ལ་
སྔོན་ཐོན་མི་སྒེར་གྱི་བྱ་དགའ་ཐོབ། ད་དུང་སྡེ་ཁག་དྲུག་དང་བློ་མཐུན34ལ་
ངག་བསྟོད་བྱས། འདས་ཟིན་པའི་བློ་མཐུན14ལ་བྱས་རྗེས་ཕུལ་བྱུང་བའི་
གྲུབ་འབྲས་ཀྱི་གཟི་བརྗིད་མཚན་སྙན་གནང་། 1991ལོར་རྒྱལ་ས་པེ་ཅིན་
དུ་བསྡུས་པའི་གེ་སར་སྒྲུང་གི་གྲུབ་འབྲས་འགྲེམས་སྟོན་དང་ཕུལ་བྱུང་སྒྲུང་
མཁན་གྱི་མཚན་སྙན་གནང་བའི་ཚོགས་ཆེན་སྟེང་དུ་རང་ཞིང་གི་སྒྲུང་པ་
སྐད་གྲགས་ཅན་ཚེ་རིང་དབང་འདུས་དང་གུ་རུ་རྒྱལ་མཚན་བཅས་མི6ལ་
ཕུལ་བྱུང་སྒྲུང་མཁན་གྱི་མཚན་སྙན་ཐོབ། གཞན་ཡང་ཐུན་མོང2དང་སྒྲུང་
མཁན6ལ་ངག་ཐོག་ནས་གཟེངས་བསྟོད་བྱས། 1994ལོའི་ཟླ7པར་རང་
ཞིང་གི་གེ་སར་སྒྲུང་གི་བྱ་བའི་སྡེ་ཁག་ཀྱང་བོད་ལྗོངས་དང་སི་ཁྲོན་བཅས་
ལྗོངས་ཞིང་གི་འབྲེལ་ཡོད་སྡེ་ཁག་དང་ལྷན་དུ། རྒྱལ་སྲིད་སྤྱི་ཁྱབ་ཁང་གིས་
བསྡུས་པའི་ཐེངས་གཉིས་པའི་རྒྱལ་ཡོངས་མི་རིགས་མཐུན་སྒྲིལ་གྱི་སྔོན་ཐོན་
སྡེ་ཁག་ལ་བྱ་དགའ་གནང་བའི་ཚོགས་ཆེན་སྟེང་། རྒྱལ་ཡོངས་མི་རིགས་
645



མཐུན་སྒྲིལ་སྔོན་ཐོན་སྡེ་ཁག་ལ་བདམས་ཐོན་བྱུང་བ་དང་། 1994ལོའི་མཚོ་
སྔོན་ཞིང་ཆེན་གྱི་སྔོན་ཐོན་སྡེ་ཁག་ལའང་བདམས། 1998ལོར་རྒྱལ་ཁབ་
མི་རིགས་དོན་གཅོད་ཨུ་ཡོན་ལྷན་ཁང་དང༌། རྒྱལ་ཁབ་རིག་གནས་པུའུ།
ཀྲུང་གོའི་རྩོམ་རིག་སྒྱུ་རྩལ་མཉམ་འབྲེལ་ལྷན་ཚོགས། ཀྲུང་གོའི་སྤྱི་ཚོགས་
ཚན་རིག་ཁང་བཅས་ཀྱིས་བསྡུས་པའི་རྒྱལ་ཡོངས་གེ་སར་སྒྲུང་གི་ལས་དོན་
ཕྱོགས་སྡོམ་དང་གཟེངས་བསྟོད་གནང་བའི་ཚོགས་ཆེན་སྟེང་དུ་རང་ཞིང་གི་
སྡེ་ཁག12ལ་སྔོན་ཐོན་ཐུན་མོང་གི་མཚན་སྙན་དང་མི49ལ་སྔོན་ཐོན་མི་སྒེར་
གྱི་བྱ་དགའ་ཐོབ།
གཉིས། ངེད་ཅག་གིས་གེ་སར་སྒྲུང་གི་དམངས་ཁྲོད་སྒྲུང་པ་རྒྱུས་ལོན་
བྱེད་པའི་སླད་དུ། 1978ལོ་ནས་འགོ་བཟུང་སྟེ་མི་སྣ་སྒྲིག་འཛུགས་བྱས་ཤིང་།
གེ་སར་སྒྲུང་དར་ཁྱབ་ཅུང་ཆེ་བའི་ཁུལ་དང་རྫོང 14ཞང50ལྷག་ཏུ་སོང་ནས་
ཡོངས་ཁྱབ་ཏུ་ཞིབ་བཤེར་གང་ལེགས་བྱས་པ་བརྒྱུད་ནས་སྒྲུང་པ55རྒྱུས་
ལོན་བྱུང་བར་མ་ཟད། ཁོ་ཚོ་མི་རེ་རེར་སྒྱུ་རྩལ་པའི་ཡིག་ཚགས་བཟོས་
ནས་ཉར་ཚགས་བྱས་ཡོད། ཁྱད་པར་དུ་བཤད་ན་རྫོགས་རྒྱུ་མེད་པའི་སྒྲུང་
མཁན་ཚེ་རིང་དབང་འདུས་དང་བྲིས་ན་རྫོགས་རྒྱུ་མེད་པའི་སྒྲུང་པ་གུ་རུ་
རྒྱལ་མཚན་གཉིས་རྒྱུས་ལོན་བྱུང་བ་ལས་གཞན1996ལོ་ཡང་ཡུལ་ཤུལ་ཁུལ་
གྱི་རྫ་སྟོད་དང་འབྲུ་སྟོད་རྫོང་གཉིས་སུ་སྒྲུང་བརྒྱ་ལྷག་བཤད་ཤེས་པའི་ན་
གཞོན་སྒྲུང་པ་གཉིས་གསར་དུ་རྒྱུས་ལོན་བྱུང་། 1987ལོའི་ཟླ9བར་མཚོ་སྔོན་
པོའི་འགྲམ་དུ་བསྡུས་པའི་མཚོ་སྔོན་ཞིང་ཆེན་གེ་སར་སྒྲུང་གི་སྒྲུང་བཤད་
ཚོགས་ཆེན་ཐེངས་དང་པོའི་སྟེང་དུ་ཁུལ་བཞི་དང་རྫོང་བརྒྱད་ཀྱི་སྒྲུང་པ་
བཅོ་བརྒྱད་ཀྱིས་ཡངས་པའི་རྩྭ་ཐང་གི་གར་སྟེགས་ཆེན་པོའི་སྟེང་རང་རང་
གི་ཁྱད་ཆོས་ལྡན་པའི་བློ་རིག་པའི་རྩལ་གྱི་འགྲན་སྡུར་ངོ་མཚར་བ་བྱོས།
6/6



དེའི་ནང་ནས་སྒྲུང་པ་སྐད་གྲགས་ཅན་ཚེ་རིང་དབང་འདུས་ལྷང་ལ་བུད་
དེ་བྱ་དགའ་ཨང་དང་པོ་བླངས་ཤིང༌། ལོ་དེར་ཞིང་ཆེན་གེ་སར་སྒྲུང་ཞིབ་
འཇུག་ཁང་དུ་གདན་འདྲེན་ཞུས་ཏེ་རྒྱལ་ཁབ་ཀྱི་ལས་བྱེད་མི་སྣའི་གྲས་སུ་
བཞག་པ་དང་སྒྲུང་ཁག་སྣ་ཚོགས་སྒྱུར་ཕབ་པའི་གོ་སྐབས་བྱུང་། 1991ལོར་
མགོ་ལོག་གི་ན་གཞོན་སྒྲུང་པ་གུ་རུ་རྒྱལ་མཚན་ཡང་ཁུལ་མང་ཚོགས་སྒྱུ་
རྩལ་ཁང་དུ་བསྡུ་ལེན་བྱས། 1996ལོར་ཡུལ་ཤུལ་ཁུལ་དུ་གསར་དུ་རྒྱུས་ལོན་
བྱུང་བའི་ན་གཞོན་སྒྲུང་པ་ཟླ་བ་གྲགས་པ་ཡང་ཁུལ་མང་ཚོགས་སྒྱུ་རྩལ་
ཁང་དུ་བསྡུ་ལེན་བྱས་སོ། །སྒྲུང་རྩོམ་རིང་པོ་འདིའི་མྱུར་སྐྱོབ་བྱ་བའི་ཐད་དུ།
མིག་སྔར་གཙོ་བོ་ཚེ་རིང་དབང་འདུས་ཀྱིས་བཤད་པའི《ཐོག་གླིང་གཡུལ་
འགྱེད》དང《ཨ་སྟག་ཤ་རྫོང》《གནམ་ཐེའུ་གཏེར་རྫོང》《ཕྱི་གླིང་གཡུལ་
འགྱེད》《བཀྲ་ཤིས་སྨོན་ལམ་ལྔ》《མེ་མོ་ཤེལ་རྫོང》《སེང་སྟག་དུང་དཀར་
སྟག་རྫོང》《ལྷོ་བདུད་ཆམ་འབེབས》《སྒ་སྡེ་ཤེས་རབ་ཁྲོ་རྫོང》བཅས་སྒྲུང་
ཁག་གསར་བ་བཅུ་གཅིག་ཡོད་པ་སྒྲར་ཕབ་པ་དང་། ཟིན་བྲིས་སུ་བཀོད་
པ། དག་སྒྲིག་བྱེད་པ་བཅས་གནད་སར་བཟུང་བ་དང་། གོང་ཞུས་ཀྱི་སྒྲུང་
ཁག་དེ་དག་ལས《ཐོག་གླིང་འགྱེད》དང《བཀྲ་ཤིས་སྨོན་ལམ་ལྔ》གཉིས་
དངོས་སུ་པར་སྐྲུན་བྱས་པ། མགོ་ལོག་གི་གུ་རུ་རྒྱལ་མཚན་གྱིས《སྨུག་པོ་
ལྡོང་གི་རྒྱལ་རབས》དང《དབྱངས་ཅན་ལྷ་མོའི་པི་ཝང་རྫོང》སོགས་སྒྲུང་
ཁག་བཅུ་ལྷག་བྲིས་ཚར་བ་དང་། དེ་དག་ལས《སྨུག་པོ་ལྡོང་གི་རྒྱལ་རབས》
ཞེས་པ་དངོས་སུ་པར་སྐྲུན་བྱས། གཞན་ཡང་རང་ཞིང་གི་ས་ཁུལ་སོ་སོ་ནས་
གསར་དུ་སྤྲད་ཡོང་བའི་སྒྲུང་དཔེ་ལག་བྲིས་མ་ལ་ཡང《དཔའ་གོང་བ་དགྲ་
བཙན་ཐར་ཡག》དང《གླིང་གི་དཔའ་ཆེན་དར་འཕེན》《སྒ་སྡེ་སྔགས་ཡིག》
སོགས་སྒྲུང་ཁག་བདུན་ཡོད་དོ། །
647



-
གསུམ། གླིང་གེ་སར་རྒྱལ་པོ་གཙོས་པའི་དཔའ་རྟུལ་སུམ་ཅུ་དང་
སྨན་མཆོག་བཅུ་གསུམ་གྱི་མཛད་རྗེས་འཕྲིན་ལས་རྒྱས་པའི་ཤུལ་རྟེན་སྣ་
ཚོགས་ཀྱང་ས་གནས་མི་ཉུང་བ་ཞིག་ཏུ་རྒྱུས་ལོན་བྱུང་བར་མ་ཟད། ཤུལ་
རྟེན་སྐོར་ལ་བདག་གཉེར་དང་ཡང་ན་སླར་གསོ་གང་ལེགས་བགྱིས་པ་དག་
སྐྱེ་བོ་ཀུན་གྱི་མིག་གི་མཐོང་ལམ་དུ་གྱུར་ཡོད་པ་སྟེ། དཔེར་ན་ཡུལ་ཤུལ་
ཁུལ་རྟ་རྣ་དགོན་དུ་ཡོད་པའི་གེ་སར་མཆོག་གི་མཆོད་རྟེན་དང་། གླིང་གི་
དཔའ་རྟུལ་སུམ་ཅུའི་མཆོད་རྟེན། གེ་སར་མཆོག་གི་ཁྲབ་རྨོག་དང་འབྲུག་
མོའི་སྐེད་ཆིངས། རང་རེའི་ཞིབ་འཇུག་ཁང་དུ་ཡོད་པའི་གེ་སར་ཉིད་ཀྱི་
རྨོག་དང་མདའ་མདུང༌། ཡུལ་ཤུལ་བསེ་པ་དགོན་དུ་ཡོད་པའི་གེ་སར་ཉིད་
ཀྱི་རལ་གྲི་བཏབ་པ་ལན་མེད་བཅས་པ་མང་པོ་རྒྱུས་ལོན་བྱུང་ཞིང་བདག་
གཉེར་ཡང་ལེགས་པོ་བྱས་ཡོད་པ་དང་། ད་དུང་མགོ་ལོག་ཁུལ་ཁྲ་གླིང་
དགོན་པའི་རྒྱབ་ཏུ་གེ་སར་མཆོག་གི་སེང་འབྲུག་སྟག་རྩེ་ཕོ་བྲང་གི་ཤུལ་རྙེད་
ཅིང་། དེར་སྤྲུལ་སྐུ་བསྟན་པའི་ཉི་མས་འགོ་འཛིན་གནང་སྟེ། མ་དངུལ་
ས་ཡ་གཅིག་ལྷག་བཏང་ནས་སེང་འབྲུག་སྟག་རྩེ་ཕོ་བྲང་གསར་བཞེངས་
གནང་ཞིང་། གེ་སར་མཆོག་གི་གསེར་ཟངས་ཀྱི་སྐུ་དང་དཔའ་རྟུལ་སུམ་ཅུ་
འབག་སྐུ་ལས་གྲུབ་པའི་གཟུགས་བརྙན་གསར་བ་བཞེངས་ཡོད་པ། དགའ་
བདེ་རྫོང་གི་ལུང་སྔོན་དགོན་པ་རུའང་བླ་མ་པད་མ་རྟུམ་པོས་འགོ་འཛིན་
གནང་ནས་རྨ་ཡུལ་གེ་སར་སྒྲུང་གི་རིག་གནས་ལྟེ་བ་བཙུགས་པ་དང༌། གེ་
སར་ཉིད་ཀྱི་འབག་སྐུ་དང་ཐང་ག་གང་མང་བཞེངས་ཤིང་ཟློས་གར་ཚོགས་
པ་ཡང་ཆ་ཚང་ཞིག་བཙུགས་ཡོད་པ་བཅས་དངོས་སུ་མཐོང་རྒྱུ་ཡོད་ལ། ད་
དུང་ས་གནས་སོ་སོ་རུ་གསར་དུ་རྒྱུས་ལོན་བྱུང་བའི་ཤན་པའི་རྡོ་མཁར་
དང་། སྐྱ་ལོའི་མཁར་ཤུལ། ཨ་སྟག་ལྷ་མོའི་ཤ་རྭ་རྫོང་། གེ་སར་མཆོག་གི་
ཀ
648



རྟ་རྗེས་དང་ཕྱག་རྗེས་ཞབས་རྗེས་བཅས་མང་པོ་ཡོད་པར་ཡང་མང་ཚོགས་
ཀྱིས་རང་ཤུགས་སུ་བདག་གཉེར་དང་མཆོད་བཀུར་བྱེད་བཞིན་མཆིས་ལ།
གཞན་ཡང་གསར་མའི་དགོན་པ་སྐུ་འབུམ་དགོན་གྱི་གསེར་སྡོང་གི་སུམ་ཐོག་
གི་ཤར་ཕྱོགས་ཀྱི་གྱང་ངོས་སུ་ཡོད་པའི་གེ་སར་མཆོག་གི་སྐུ་རིས་དང་། ཡུལ་
ཤུལ་ཁུལ་ཁྲི་འདུ་རྫོང་གི་སྐལ་བཟང་དགོན་དུ་ཡོད་པའི་གེ་སར་ཉིད་ཀྱི་སྐུ་
རིས། དེ་བཞིན་རྙིང་མའི་དགོན་པ་སོ་སོ་ན་ཡོད་པའི་ལྡེབས་རིས་དང་ཐང་
ག་ཤིང་བརྐོས་ཀྱི་སྐུ་བརྙན་མང་པོ་ཞིག་ཡོད་པ་རྣམས་ཀྱང་རྟེན་འགངས་
ཆེན་དུ་བརྩིས་ནས་ཉར་ཚགས་གང་ལེགས་བྱས་པ་ལས་གཞན་ཞིག་གསོ་
དང་གསར་བཞེངས་ཀྱང་སྔར་ལས་ལེགས་པར་བགྱིས་འདུག་པ་ལྟ་བུའོ། །
གོང་ཞུས་གེ་སར་གྱི་ཤུལ་རྟེན་འདི་དག་ཡང་སྙིང་ཅི་འདྲ་ཞིག་ཡིན་པར་ད་
ལྟ་ཚན་རིག་དང་མཐུན་པའི་སྡོམ་ཚིག་བཞག་མེད་མོད། འོན་ཏེ་མཁས་པ་
བགྲེས་གཞོན་རྣམས་ཀྱིས་ཞིབ་འཇུག་བྱེད་བཞིན་པའི་སྒང་ལགས་པས། མ་
འགྱངས་པར་རྟེན་འདི་དག་གི་ཁུངས་ལུང་གསལ་བོ་ཞིག་རྙེད་པར་ཡིད་
ཆེས་བརྟན་པོ་མཆིས་སོ། །
བཞི། ངེད་རྣམས་ཀྱིས་གེ་སར་སྒྲུང་གི་འཚོལ་སྡུད་དང་དག་སྒྲིག
པར་སྐྲུན། ཞིབ་འཇུག་བཅས་ཀྱི་བྱ་བ་དམ་འཛིན་བགྱིད་པའི་དུས་མཚུངས་
སུ་ཞིབ་འཇུག་གི་བྱ་བར་སྔར་ལས་ལྷག་པའི་སྒོ་ནས་ཤུགས་བསྣན་ཏེ། རྒྱལ་
སྤྱིའི་གེ་སར་སྒྲུང་གི་རིག་གཞུང་གྲོས་ཚོགས་ཐེངས་དང་པོ་དང་གཉིས་པ།
གསུམ་པ། བཞི་བ། ལྔ་བ་བཅས་ཀྱི་སྟེང་དང༌། རང་ཞིང་གི་གེ་སར་སྒྲུང་
གི་རིག་གཞུང་གྲོས་ཚོགས་ཐེངས་དང་པོ་དང་གཉིས་པའི་སྟེང་བསྡོམས་པས་
དཔྱད་རྩོམ80ལྷག་བདམས་ཤིང་སྒྲོགས་སྦྱང་བྱས། རང་ཞིང་དུ་འཚོགས་
པའི་རྒྱལ་སྤྱིའི་གེ་སར་རིག་གཞུང་གྲོས་ཚོགས་སྐབས་ལྔ་བའི་སྟེང་དུ་རང་
649



ཞིང་གི་ཆེད་ལས་མི་སྣའི་དཔྱད་རྩོམ30ལྷག་ཡོད་ལ། དེའི་ནང་དུ་རིག་
གཞུང་གི་རིན་ཐང་ཅུང་མཐོན་པོ་ལྡན་པའང་ཡོད་པར་མ་ཟད། དཔྱད་རྩོམ་
སྐོར་ཞིག་ལ་གསར་གཏོད་རང་བཞིན་གྱི་དོན་སྙིང་གལ་ཆེན་ལྡན། དེ་དག་
ལས་ཤེས་རིག་མང་པོ་དང་། ལྟ་སྟངས་མང་པོ། རིམ་པ་མང་པོའི་སྒོ་ནས་
གེ་སར་སྒྲུང་གི་ཞིབ་འཇུག་ལ་འཕྲིན་གསར་སྣ་ཚོགས་དང་ནང་དོན་གསར་
བ་ཁ་སྣོན་བྱས་ཡོད། རང་རེའི་ཞིབ་འཇུག་ཁང་གིས་འགོ་འཛིན་བྱས་པའི་
《གླིང་གེ་སར་སྒྲུང་ལ་དཔྱད་པ་ཀུན་གསལ་འཕྲུལ་གྱི་མེ་ལོང》ཞེས་པའི་ཞིབ་
འཇུག་རྣམ་གྲངས་དེ1993ལོའི་རྒྱལ་ཁབ་ཀྱི་སྤྱི་ཚོགས་ཚན་རིག་ཞིབ་འཇུག་
གི་འཆར་གཞིའི་ནང་བཀོད་ཅིང་། 1994ལོར་མཚོ་སྔོན་མི་རིགས་དཔེ་སྐྲུན་
ཁང་ནས་དངོས་སུ་པར་སྐྲུན་འགྲེམ་སྤེལ་བྱས། དེར་མ་ཟད་ད་དུང་མཚོ་
སྔོན་ཞིང་ཆེན་གྱི་སྤྱི་ཚོགས་ཚན་རིག་གི་ཕུལ་བྱུང་གྲུབ་འབྲས་ཞེས་པའི་བྱ་
དགའ་ཨང་གཉིས་པའང་ཐོབ། གླིང་གེ་སར་སྒྲུང་གི《དཔྱད་རྩོམ་འདེམས་
སྒྲིག》དང《གེ་སར་སྒྲུང་དང་བོད་རིགས་ཀྱི་ཚོ་བའི་བར་གྱི་འབྲེལ་བ》ཞེས་
པའི་རིག་གཞུང་ཞིབ་འཇུག་གི་གླེགས་བམ་པར་སྐྲུན་བྱས་པར་ཡང་ཀློག་པ་
པོའི་དགའ་བསུ་ཐོབ། ད་དུང་གེ་སར་སྒྲུང་གི་ཞིབ་འཇུག་བྱ་བ་སྔར་ལས་
གཏིང་ཇེ་ཟབ་ཏུ་གཏོང་སླད། ངེད་རྣམས་ཀྱིས་གཟུགས་སུ་ཕབ་པའི《མཚོ་
སྔོན–གེ་སར་གྱི་ཕ་ཡུལ》ཞེས་པ་དང་། 《གེ་སར་ལ་ཕུལ་བའི་བརྩེ་སེམས》
《ངོ་མཚར་ཅན་གྱི་སྒྲུང་པ་ཚེ་རིང་དབང་འདུས》《སེང་ཆེན་མཆོད་སྤྲིན》
སོགས་ཆེད་བསྒྲིགས་བརྙན་འཕྲིན་དང་འོད་སྡེར་མཚོ་སྔོན་བརྙན་འཕྲིན་
ཁང་གི་བོད་རྒྱ་སྐད་གཉིས་ཀྱི་ཐོག་ནས་བཏང་རྗེས། རྒྱ་ཆེ་བའི་གཟིགས་མོ་
བ་རྣམས་ཀྱིས་བསྔགས་བརྗོད་ཚད་མཐོན་པོ་གནང་། གཞན་ཡང་ལོ་འདི་
འགའི་རིང་ལ་རང་རེའི་ཞིང་ཆེན་དུ་གེ་སར་སྒྲུང་བརྗོད་བྱར་གྱུར་པའི་རྒྱང་
650



སྒྲོག་ཟློས་གར་དང༌། བརྙན་འཕྲིན་ཟློས་གར། བོད་ཀྱི་ཟློས་གར། རི་མོའི་
འདྲ་པར། རྩོམ་རིག་བརྩམས་ཆོས་ལ་སོགས་པ་མང་པོ་གསར་དུ་བྱུང་བས།
གེ་སར་སྒྲུང་གི་སྒྱུ་རྩལ་གྱི་གཟུགས་བརྙན་སྣ་ཚོགས་ཕྱོགས་བཞི་མཚམས་
བརྒྱད་དུ་ཁྱབ་བཞིན་མཆིས། དཔེར་ན། མགོ་ལོག་ཁུལ་རིག་རྩལ་ཚོགས་
པས་འཁྲབ་སྟོན་བྱས་པའི《གླིང་གི་བྲོ་ར་ཆེན་མོ》དང་། ཡུལ་ཤུལ་ཁུལ་
གྱི་རིག་རྩལ་ཚོགས་པས་འཁྲབ་སྟོན་བྱས་པའི《གཡུལ་ངོར་ཞུགས་པ》ཞིང་
ཆེན་ཅིན་ཅུས་ཟློས་གར་ཚོགས་པས་འཁྲབ་སྟོན་བྱས་པའི《གླིང་གེ་སར་
རྒྱལ་པོ》མཚོ་ལྷོ་ཁུལ་རིག་རྩལ་ཚོགས་པས་འཁྲབ་སྟོན་བྱས་པའི《ཧོར་གླིང་
གཡུལ་འགྱེད》དང《འཇང་ཕྲུག》སོགས་ཀྱིས་རྒྱུ་ཆེ་བའི་མང་ཚོགས་ཁྲོད་དུ་
བག་ཆགས་ཟབ་མོ་བཞག་ཡོད། གོང་ཞུས་ཀྱི་རིག་རྩལ་སྣ་ཚོགས་འཁྲབ་
སྟོན་བྱས་པ་བརྒྱུད་ནས་རྒྱ་ཆེ་བའི་མི་དམངས་མང་ཚོགས་ཀྱི་རིག་གནས་
འཚོ་བ་ཇེ་ལེགས་སུ་སོང་བར་མ་ཟད། གེ་སར་སྒྲུང་ཉིད་རིགས་སོ་སོའི་མི་
དམངས་མང་ཚོགས་ཀྱི་ཁྲོད་དུ་ནམ་ཡང་བརྗེད་པར་དཀའ་བའི་ཤན་ཤུགས་
ཡོད་པར་གྱུར་ཏེ། གོམ་གང་མདུན་སྤོས་ཀྱིས་གེ་སར་སྒྲུང་གི་བྱ་བ་སྒོ་ཀུན་
ནས་འཕེལ་རྒྱས་ཡོང་བར་ཡར་སྐུལ་བྱས་པ་རེད། གོང་གསལ་གྱི་གྲུབ་འབྲས་
དེ་དག་གིས་རང་ཞིང་གི་གེ་སར་སྒྲུང་གི་འཚོལ་སྡུད་དང༌། དག་སྒྲིག ཡིག་
སྒྱུར། པར་སྐྲུན། ཞིབ་འཇུག་སོགས་ཀྱི་བྱ་བར་རྣམ་པ་གསར་བ་ཞིག་ཤར་
དུ་བཅུག་པར་མ་ཟད། ཏང་གི་མི་རིགས་སྲིད་ཇུས་དོན་ཐོག་ཏུ་འཁེལ་བ་
དང་མི་རིགས་རིག་གནས་ཀྱི་སྤུས་ཚད་ཇེ་མཐོར་འདེགས་པ། སྤྱི་ཚོགས་
རིང་ལུགས་ཀྱི་བསམ་པའི་དཔལ་ཡོན་འཛུགས་སྐྲུན་བྱེད་པ་བཅས་ཀྱི་ཐད་
དུ་སྐུལ་འདེད་ཀྱི་ནུས་པ་བསམ་གྱིས་མི་ཁྱབ་པ་དང་བརྗོད་ཀྱིས་མི་ལང་བ་
ཐོན།
651



ལྔ། རང་ཞིང་ནི་གེ་སར་རྒྱལ་པོའི་ཕ་ཡུལ་ཡིན་པར་གྲགས་ཤིང༌། སྒྲུང་
ཡིག་སྣ་ཚོགས་དང་། གེ་སར་སོགས་ལ་འབྲེལ་བའི་སྒྲུང་མཁན་རྒན་གཞོན་
མང་པོ་དང༌། གེ་སར་སྒྲུང་གི་ཤུལ་རྟེན་འགངས་ཆེན་མང་པོ་ཡོད་པ་
བཅས་ཀྱི་ཞིང་ཁམས་ཡིན། དེ་བས་ན་གེ་སར་སྒྲུང་འདི་མུ་མཐུད་དུ་འཚོལ་
སྡུད་དང་། དག་སྒྲིག ཡིག་སྒྱུར། པར་སྐྲུན། ཞིབ་འཇུག་བཅས་བྱེད་རྒྱུ་
ནི་ང་ཚོས་བརྗེད་དུ་མི་རུང་བའི་བྱ་བ་གལ་ཆེན་ཞིག་ཡིན་ལ། མི་སུ་དང་
གང་ཡིན་ཡང་བྱ་བ་འདི་གཙིགས་སུ་བཟུང་ནས་གེ་སར་སྒྲུང་གི་བྱ་བ་མཐའ་
དག་སྒོ་ཀུན་ནས་ལེགས་པར་སྒྲུབ་རྒྱུ་ནི་ཧ་ཅང་གལ་ཆེའོ། །འདིར་གལ་བོ་ཆེ་
ལ་ནན་ཏན་གྱི་དཔེ་བཞིན་ཕྱིས་སུ་རང་ཞིང་གི་གེ་སར་སྒྲུང་གི་བྱ་བའི་ཐད་
གཤམ་གྱི་དོན་ཚན་འགའ་ངེས་པར་དུ་ནན་འཛིན་བྱེད་དགོས་པ་སྟེ།
1. སྔར་བཞིན་མུ་མཐུད་དུ་གེ་སར་སྒྲུང་གི་དམངས་ཁྲོད་སྒྲུང་པས་
བཤད་པའི་སྒྲུང་རྣམས་སྒྲ་ཕབ་དང་། ཟིན་བྲིས། དག་སྒྲིག པར་སྐྲུན་
བྱེད་པ་ནན་འཛིན་བྱེད་དགོས། རང་ཞིང་གི་ད་ལྟའི་གནས་ཚུལ་ལ་མཚོན་
ན། སྒྲུང་མཁན55རྒྱུས་ལོན་བྱུང་ཡོད་པ་དེ་ལས་ཁྱད་པར་དུ་སྒྲུང་སྣ་གསར་
བ120ལྷག་བཤད་ཤེས་པའི་སྒྲུང་པ་སྐད་གྲགས་ཅན་ཚེ་རིང་དབང་འདུས་
དང་། སྒྲུང་སྣ120ལྷག་འབྲི་ཤེས་པའི་སྒྲུང་པ་གུ་རུ་རྒྱལ་མཚན། སྒྲུང་
སྣ་གསར་བ153བཤད་ཤེས་པའི་སྒྲུང་པ་ཟླ་བ་གྲགས་པ། སྒྲུང་སྣ་གསར་
བ186བཤད་ཤེས་པའི་སྒྲུང་པ་ཚེ་རིང་བསོད་ནམས་སོགས་ཕུལ་བྱུང་གི་སྒྲུང་
པ་རྣམས་ཀྱི་སྒྲུང་རྣམས་མྱུར་སྐྱོབ་བྱེད་རྒྱུ་ནི་མིག་སྔར་ངེད་ཅག་གི་བྱ་བའི་
སྙིང་བོ་ལགས་ཏེ། རྒྱུ་མཚན་ནི་གལ་སྲིད་དུས་ལྟར་མྱུར་སྐྱོབ་བྱེད་མ་ཐུབ་
ཚེ། དགུང་ལོ་བགྲེས་པོར་གྱུར་པའི་སྒྲུང་པ་མང་བའི་རྐྱེན་གྱིས་ནམ་ཞིག་
ན་རང་རེའི་མི་རིགས་འདིར་གསབ་ཐབས་མེད་པའི་གྱོང་གུད་ཆེན་པོ་ཞིག་
6:52



རེག་པའི་ཉེན་ཁ་གནས་ཡོད་པས། ངེད་ཅག་གི་འབྲེལ་ཡོད་སྡེ་ཁག་དང་མི་
སྣ་རྣམས་ཀྱིས་བྱ་བ་འདིར་གཙིགས་འཛིན་དང་དང་ལེན་བྱས་ཏེ། སྒྲུང་པ་
རྣམས་ཀྱིས་བཤད་པའི་སྒྲུང་སྣ་དག་མྱུར་དུ་སྒྱུར་ཕབ་པ་དང་ཟིན་བྲིས་དག་
སྒྲིག་བྱེད་པར་འབད་འབུངས་བྱེད་རྒྱུ་ནི་ཤིན་ཏུ་གལ་ཆེ། ཁྱད་པར་དུ་མིང་
གྲགས་ཅན་གྱི་སྒྲུང་པ་ཚེ་རིང་དབང་འདུས་དང་གུ་རུ་རྒྱལ་མཚན་གཉིས་
ཀྱི་སྒྲུང་དཔེ་རྣམས་དག་སྒྲིག་དང་པར་སྐྲུན་བྱ་རྒྱུ་ནི་དེ་བས་གལ་འགངས་
ཆེ་བར་སྙམ། རྒྱུ་མཚན་ནི་སྒྲུང་པ་དེ་དག་ལ་སོ་སོར་རང་གི་སྒྲུང་བཤད་ཀྱི་
ཁྱོད་ཆོས་ལྡན་པར་མ་ཟད། ས་གནས་དང་སྐད་གདངས་ཀྱི་ཁྱད་ཆོས་ཀྱང་
མངོན་གསལ་ལྡན་ལ། ཁོང་རྣམ་པས་བཤད་པའི་སྒྲུང་དཔེ་རེ་རེར་ཐུན་
མོང་མ་ཡིན་པའི་རིག་གཞུང་གི་རིན་ཐང་ཡང་ཆེན་པོ་ལྡན་པས་སོ། །
2. གླིང་གེ་སར་གྱི་སྒྲུང་རྒྱ་ཡིག་ཏུ་བསྒྱུར་བའི་བྱ་བར་མཐོང་ཆེན་བྱེད་
དགོས། སྤྱིར་རང་རེའི་ཞིང་ཆེན་ལ་ཆ་མཚོན་ན་ལོ་རབས་ལྔ་བཅུའི་སྐབས་
ནས་བཟུང་འདིའི་ཕྱོགས་ལ་གྲུབ་འབྲས་མངོན་གསལ་དོད་པོ་ཐོབ་ཡོད་
མོད། འོན་ཀྱང་ཡིག་སྒྱུར་བྱས་པ་མང་ཡང་པར་སྐྲུན་བྱས་པ་ཤིན་ཏུ་ཉུང་
བའི་དབང་གིས་སྒྲུང་དཔེ་མང་ཤས་དེ་རྒྱ་རིགས་ཀློག་པ་པོའི་མིག་གི་སྤྱོད་
ལམ་དུ་གྱུར་མ་ཐུབ། ངེད་ཅག་གི་རྒྱལ་ཁབ་ནི་རྒྱ་རིགས་གཙོ་བྱས་པའི་མི་
རིགས་མང་པོའི་ཁྱིམ་ཚང་ཆེན་པོ་ཞིག་ཡིན་ལ། མི་རིགས་མི་ཉུང་བ་ཞིག་
གིས་རྒྱ་ཡིག་དེ་རང་གི་མ་ཡིག་ཏུ་བརྩིས་ཏེ་བེད་སྤྱོད་བཞིན་ཡོད་སྟབས།
བོད་ཡིག་དང་སོག་ཡིག་འབའ་ཞིག་མ་གཏོགས་རྒྱ་ཡིག་གི་སྒྲུང་དཔེ་མེད་ན།
སྙན་རྩོམ་རིང་པོ་འདི་དར་ཁྱབ་ཏུ་གཏོང་བར་ཤུགས་རྐྱེན་ཐེབས་ཏེ་རྒྱ་ཁྱོན་
ཆེན་པོའི་ངང་ཁྱབ་གདལ་དུ་གཏོང་བར་མི་ཕན་པར་མ་ཟད། མི་རིགས་སོ་
སོའི་བར་དུ་རིག་གནས་བརྗེ་རེས་བྱེད་པར་ཡང་ཕན་པ་མེད། དེ་བས་ན་
65



ངེད་རྣམས་ཀྱིས་འཆར་གཞི་ཡོད་པའི་སྒོ་ནས་ད་ལྟ་པར་སྐྲུན་བྱས་ཟིན་པའི་
ཕྱོགས་བཞི་དགྲ་བཞི་བཏུལ་བ་དང་རྫོང་ཆེན་བཅོ་བརྒྱད་ཕབ་པའི་སྒྲུང་
དཔེ་རྣམས་ཡིག་སྒྱུར་དང་པར་སྐྲུན་བྱེད་རྒྱུ་ནི་ཧ་ཅང་གལ་ཆེ་བར་མ་ཟད།
རིམ་གྱིས་སྒྲུང་པ་རྣམས་ཀྱིས་བཤད་པའི་སྒྲུང་དཔེ་གསར་བ་དག་ཀྱང་ཡིག་
སྒྱུར་པར་སྐྲུན་བྱེད་དགོས་པ་ཡིན། །
3. སྔར་ལས་ལེགས་པའི་སྒོ་ནས་གླིང་སྒྲུང་གི་ཞིབ་འཇུག་བྱ་བ་དམ་
འཛིན་བྱེད་དགོས། གླིང་གེ་སར་གྱི་སྒྲུང་ལ་ཞིབ་འཇུག་བྱས་ན་དུས་རབས་
སོ་སོའི་བོད་རིགས་མི་དམངས་ཀྱི་སྤྱི་ཚོགས་ལོ་རྒྱུས་དང་། ཆབ་སྲིད་དཔལ་
འབྱོར། རིག་གནས་དམངས་སྲོལ་བཅས་ཀྱི་འཕེལ་འགྲིབ་ལོ་རྒྱུས་སོགས་
རྟོགས་ཐུབ་པས། ང་ཚོས་རྒྱ་ཆེ་ཞིང་གཏིང་ཟབ་པའི་སྒོ་ནས། ཞིབ་འཇུག་
གི་ཁྱབ་ཁོངས་ཇེ་ཆེར་གཏོང་བ་དང་། ཞིབ་འཇུག་གི་ཐབས་ལམ་གསར་དུ་
འབྱེད་པ། ཞིབ་འཇུག་གི་རིམ་པ་མང་པོར་བརྟེན་པ་བཅས་བགྱིས་ཏེ། སྒྲུང་
དཔེའི་མཐའ་མེད་རྒྱ་མཚོ་ཆེན་པོའི་ནང་དུ་བགྲོད་ཀྱིན་བགྲོད་ཀྱིན་གཏིང་
ཇེ་ཟབ་ཏུ་སོང་ན་ཞིབ་འཇུག་གི་གྲུབ་འབྲས་ཀྱི་ནོར་བུ་ཡང་ཡིད་བཞིན་དུ་
ཐོབ་ཐུབ་པར་སྙམ ད་ལྟ་ངེད་ཅག་གི་མདུན་དུ་བཤུམས་པའི་ཞིབ་འཇུག་
གི་རྣམ་གྲངས་ཤིན་ཏུ་མང་ལ། ཁྱད་པར་དུ་ཕུལ་བྱུང་སྒྲུང་པ་མང་པོ་ཞིག་
རྒྱུས་ལོན་བྱུང་བ་དང་། ཁོང་རྣམ་པའི་བློ་ནས་སྒྲུང་ཁག་བརྒྱ་ལྷག་བཤད་
ཤེས་པའི་ངོ་མཚར་གྱི་གསང་བ་དག་གིས་ང་ཚོའི་ཞིབ་འཇུག་མི་སྣ་རྣམས་ལ་
ཤིན་ཏུ་ཐོབ་པར་དཀའ་བའི་དཔྱད་གཞིའི་ཡིག་ཆ་དང་ནང་དོན་གསར་བ་
་ ཁ་སྣོན་བྱས་ཡོད་པས། ཞིབ་འཇུག་པ་རྣམས་ལ་རང་རང་གི་རྣམ་དཔྱོད་
ཀྱི་རྩལ་སྣ་ཚོགས་ངོམས་པའི་གོ་སྐབས་ལེགས་པོ་འདོན་སྤྲོད་བྱས་ཡོད་པ་
རེད། ལོ་ལྔའི་འཆར་གཞི་ཨང་དགུ་བའི་སྐབས་སུ། ངེད་ཅག་རྣམས་ཀྱིས་
65



རང་ཉིད་ཀྱི་བརྩོན་འགྲུས་ལ་བརྟེན་ནས་རྒྱལ་ཁབ་ཕྱི་ནང་ཀུན་ཏུ་ངོ་གནོང་
མི་དགོས་པའི་དཔྱད་རྩོམ་ལེགས་པོ་དང་ཞིབ་འཇུག་གི་དཔེ་ཆ་མང་པོ་
བརྩམས་ཏེ། རང་ཞིང་གི་གེ་སར་སྒྲུང་གི་ཞིབ་འཇུག་བྱ་བར་སྔར་ལས་ལྷག་
པའི་གྲུབ་འབྲས་གཡུར་དུ་ཟ་བ་ཐོབ་པར་བརྩོན་ལེན་བྱེད་དགོས་པ་ལགས།
4. གླིང་གེ་སར་སྒྲུང་གི་བྱ་བ་སྒྲུབ་པའི་དཔུང་སྡེ་རྒྱ་ཇེ་ཆེར་བཏང་
སྟེ་ཞིབ་འཇུག་མི་སྣ་མང་པོ་སྐྱེད་སྲིང་བྱེད་རྒྱུ་ནི་གོམ་གང་མདུན་སྤོས་ཀྱི་
སྒོ་ནས་གེ་སར་སྒྲུང་གི་བྱ་བ་ལེགས་འགྲུབ་ཡོང་བའི་གནད་འགག་ཡིན།
1984ལོར་ཀྲུང་དབྱང་དྲིལ་བསྒྲགས་པུའུའི་ཡིག་ཆ་ཨང་བདུན་པའི་ནང་མི་
རིགས་སློབ་གྲྭ་ཆེན་མོ་ཐམས་ཅད་ཀྱིས་རང་རང་གི་ལས་ཁུངས་དང་ས་ཁུལ་
གྱི་ཁྱད་ཆོས་སམ་ཆ་རྐྱེན་ལྟར་གྲངས་ཉུང་མི་རིགས་ཀྱི་རྩོམ་རིག་ཆེད་ལས་
བཙུགས་ཏེ་གྲངས་ཉུང་མི་རིགས་ཀྱི་རྩོམ་རིག་ལ་ཞིབ་འཇུག་དང་ཡིག་སྒྱུར་
གྱི་བྱ་བ་སྤེལ་བར་ཤེས་ལྡན་མི་སྣ་སྐྱེད་སྲིང་བྱེད་དགོས་ཞེས་བཀོད་འདུག
ལོ་འགའི་རིང་ལ་རང་ཞིང་གི་མཚོ་སྔོན་མི་རིགས་སློབ་གྲྭ་ཆེན་མོ་གཙོ་བྱས་
པའི་སློབ་གྲྭ་ཆེན་མོ་སྐོར་ཞིག་གིས་གྲངས་ཉུང་མི་རིགས་ཀྱི་རྩོམ་རིག་ཞིབ་
འཇུག་དང་ཡིག་སྒྱུར་བྱེད་མཁན་གྱི་མི་སྣ་སྐྱེད་སྲིང་བྱེད་པའི་སླད་དུ་བྱ་བ་
མང་པོ་བསྒྲུབས་ཏེ་འབྲས་བུ་མངོན་གསལ་ཞིག་བླངས་ཡོད་མོད། འོན་ཏེ་
ཤེས་ལྡན་མི་སྣའི་གྲངས་འབོར་དང་དཔུང་སྡེའི་འཛུགས་སྐྲུན་སོགས་ཕྱོགས་
གང་ཐད་ནས་ཀྱང་གནས་བབས་འཕེལ་རྒྱས་ཀྱི་དགོས་མཁོའི་རྗེས་གཏན་
ནས་ཟིན་གྱི་མེད། དེའི་ཕྱིར་ངེད་ཅག་ཞིང་ཆེན་གེ་སར་སྒྲུང་གི་བྱ་བའི་འགོ་
ཁྲིད་ཚོགས་ཆུང་གིས་འབྲེལ་ཡོད་ཀྱི་སློབ་གྲྭ་ཆེན་མོ་དང་སྡེ་ཁག་སོགས་ལ་
འབྲེལ་འདྲིས་གང་ལེགས་བྱས་ཏེ་ཤེས་ལྡན་མི་སྣ་སྐྱེད་སྲིང་བྱེད་པའི་འཆར་
གཞི་འགོད་པ་དང༌། མཐུན་རྐྱེན་གང་མང་བསྐྲུན་ཏེ་མ་འགྱངས་པར་སྒྲུང་
655



གི་བྱ་བ་སྒྲུབ་མཁན་གྱི་མི་སྣ་འབོར་ཆེན་འཚར་ལོངས་ཡོང་བར་བརྩོན་ལེན་
བྱས་ནས། དུས་རབས་ཉེར་གཅིག་པར་གེ་སར་སྒྲུང་གི་བྱ་བ་ཡོངས་ཁྱབ་ཏུ་
འཕེལ་རྒྱས་ཡོང་བར་རྨང་གཞི་བརྟན་པོ་ཞིག་འདིང་དགོས་པ་ལགས། སྤྱིར་
གོང་དུ་བརྗོད་པའི་གེ་སར་སྒྲུང་གི་བྱ་བའི་སྐོར་ལ་བལྟས་ན། ངེད་ཅག་
དགའ་འོས་པའི་གྲུབ་འབྲས་ཕུན་སུམ་ཚོགས་པ་ཐོབ་ཡོད་མོད། འོན་ཀྱང་
འདས་ཟིན་པའི་བྱ་བར་ཕྱི་མིག་བལྟས་ན་ད་དུང་མི་འདང་ས་དག་མཐོང་
ཐུབ་ཅིང་། མ་འོངས་པར་བསམས་ན་ད་དུང་ལས་འགན་ལྕི་ཞིང་དཀའ་
ངལ་མི་ཉུང་བ་ཞིག་ཡོད་པ་ཤེས་ཐུབ། སྙན་རྩོམ་རིང་པོ་འདིའི་སྤྱིའི་འཆར་
འགོད་ལྟར་རང་ཞིང་གི་གེ་སར་སྒྲུང་གི་བྱ་བར་དཔྱད་ན། ད་དུང་བར་
ཐག་ཅུང་རིང་པོ་ཡོད་པ་ཡང་ཤེས་ཐུབ། གང་ལྟར་ཀྱང་ངེད་ཅག་རྣམས་
ཀྱིས་མཐུན་སྒྲིལ་དམ་ཟབ་བྱས་ཏེ། བློ་སེམས་འགྱུར་བ་མེད་པར་ལོ་རྒྱུས་
རང་བཞིན་གྱི་འགན་ལྗིད་འདི་ཕྲག་ཏུ་བླངས་ནས་ནན་ནན་ཏན་ཏན་དང་
འབད་འབུངས་ལྷོད་མེད་ཀྱིས་བསྒྲུབས་ན། རང་ཞིང་གི་གེ་སར་སྒྲུང་གི་བྱ་
བ་ཐམས་ཅད་བདེ་བླག་ངང་འགྲུབ་ཐུབ་པའི་ཡིད་ཆེས་དང་སྤོབས་སེམས་
བརྟན་པོ་མཆིས་སོ། །
656



ཟུར་བཀོད།
དཔྱད་གཞིའི་ཡིག་ཆ།
1. 《བོད་ཀྱི་ཆོས་སྲིད་ཟུང་འབྲེལ་སྐོར་བཤད་པ》དུང་དཀར་བློ་བཟང་འཕྲིན་
ལས་ཀྱིས་བརྩམས། 1981ལོར་མི་རིགས་དཔེ་སྐྲུན་ཁང་ནས་བསྐྲུན།
2. 《གླིང་སྒྲུང་གི་ཐོག་མའི་དཔྱད་པ》འཇམ་དཔལ་རྒྱ་མཚོས་བརྩམས། (རྒྱ་
ཡིག） 1986ལོར་མཚོ་སྔོན་མི་དམངས་དཔེ་སྐྲུན་ཁང་ནས་བསྐྲུན། །
3. 《གདོད་མའི་སྤྱི་ཚོགས་དང་གེ་སར་རྒྱལ་པོའི་དུས་རབས》 སྐལ་བཟང་ཚེ་
བརྟན་གྱིས་བརྩམས། （རྒྱ་ཡིག） 2001ལོར་ཀན་སུའུ་མི་རིགས་དཔེ་སྐྲུན་ཁང་ནས་བསྐྲུན།
4. 《བོད་ཀྱི་ལོ་རྒྱུས་གླེང་བའི་གཏམ》རྒྱལ་མོ་འབྲུག་པས་བརྩམས། 1995ལོར་
མི་རིགས་དཔེ་སྐྲུན་ཁང་ནས་བསྐྲུན།
5. 《བྱང་ཀླུ་བཙན་རྒྱལ་པོ་འདུལ་བ》གྲགས་པས་བཤད། 1997ལོར་མི་རིགས་
དཔེ་སྐྲུན་ཁང་ནས་བསྐྲུན།
6. 《གླིང་གེ་སར་གྱི་དཀའ་གནད་གསལ་བའི་སྒྲོན་མེ》གཅོད་པ་དོན་གྲུབ་ཀྱིས་
བརྩམས། 2000ལོར་ཀྲུང་གོའི་བོད་རིག་པ་དཔེ་སྐྲུན་ཁང་ནས་བསྐྲུན།
7. 《ཧོར་གླིང་གཡུལ་འགྱེད》(སྟོད་སྨད་ཆ） མཚོ་སྔོན་དམངས་ཁྲོད་ཞིབ་འཇུག་
ཚོགས་པས་བསྒྲིགས། 1962དང་1980ལོར་མཚོ་སྔོན་མི་རིགས་དཔེ་སྐྲུན་ཁང་ནས་བསྐྲུན།
8. 《དམངས་སྲོལ་རིག་པའི་སྤྱི་དོན》གཅན་ཚ་བཀྲ་བྷོས་བརྩམས། 2008ལོར་
ཀན་སུའུ་མི་རིགས་དཔེ་སྐྲུན་ཁང་ནས་བསྐྲུན།
9. 《བྱེ་རིའི་བྱུར་རྫོང་》མཚོ་སྔོན་དམངས་ཁྲོད་ཞིབ་འཇུག་ཚོགས་པས་འཚོལ་
བསྡུ་བྱས། 1983ལོར་མཚོ་སྔོན་མི་རིགས་དཔེ་སྐྲུན་ཁང་ནས་བསྐྲུན།
657



10. 《དུང་དཀར་ཚིག་མཛོད་ཆེན་མོ》དུང་དཀར་བློ་བཟང་འཕྲིན་ལས་ཀྱིས་
བརྩམས། 2002ལོར་ཀྲུང་གོའི་བོད་རིག་པ་དཔེ་སྐྲུན་ཁང་ནས་བསྐྲུན།
11. 《གླིང་གི་བྲོ་ར་ཡིད་འཕྲོག་པད་དཀར་ཕྲེང་མཛེས》འཇིགས་མེད་དང་
གཅོད་པ་དོན་གྲུབ་གཉིས་ཀྱིས་དག་སྒྲིག་བྱས། 1993ལོར་མཚོ་སྔོན་མི་རིགས་དཔེ་སྐྲུན་
ཁང་ནས་བསྐྲུན། །
2. 《བསྡུས་སྒྲུང་རབ་སྙན་དྲི་ཟའི་པི་ཝང》 གཅོད་པ་དོན་གྲུབ་དང་རྡོ་རྗེ་ཚེ་
རིང་གཉིས་ཀྱིས་དག་སྒྲིག་བྱས། 1988ལོར་མཚོ་སྔོན་མི་རིགས་དཔེ་སྐྲུན་ཁང་ནས་བསྐྲུན།
13. 《གླིང་གེ་སར་སྒྲུང་དང་འབྲེལ་བའི་བོད་ཀྱི་དམངས་སྲོལ་རིག་གནས》བུ་བཞི་
བསམ་པའི་དོན་གྲུབ་ཀྱིས་བརྩམས། 2008ལོར་མཚོ་སྔོན་མི་རིགས་དཔེ་སྐྲུན་ཁང་ནས་བསྐྲུན།
14. 《དམངས་ཁྲོད་རྩོམ་རིག་སྤྱི་བཤད》ཀྲུང་ཅིན་ཝུན་གྱིས་བརྩམས།རྒྱ་ཡིག
1980ལོར་ཧྲང་ཧེ་སྒྱུ་རྩལ་དཔེ་སྐྲུན་ཁང་ནས་བསྐྲུན། །
15. 《སྟག་གཟིག་ནོར་རྫོང》 1979ལོར་ཀན་སུའུ་མི་དམངས་དཔེ་སྐྲུན་ཁང་ནས་
བསྐྲུན།
16. 《བོད་ཀྱི་རྩོམ་རིག་ལོ་རྒྱུས》（དེབ་གཉིས་པ） གཅོད་པ་དོན་གྲུབ་དང་
རྣམ་སྲས་ཀྱིས་བརྩམས། 2009ལོར་བོད་ལྗོངས་མི་དམངས་དཔེ་སྐྲུན་ཁང་ནས་བསྐྲུན།
17. 《གླིང་སྒྲུང་གི་དཔྱད་གཏམ་དཔྱིད་ཀྱི་ཕོ་ཉའི་དབྱངས་རྡོ》 པདྨ་ལུང་རིག་
འཛིན་གྱིས་བརྩམས། 2005ལོར་བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་ནས་བསྐྲུན།
18. 《སྒ་སྡེ་ཤེས་རབ་ཁྲོ་རྫོང》 སྙིང་བོ་ཚེ་རིང་གིས་དག་སྒྲིག་བྱས། 2005ལོར་
མཚོ་སྔོན་མི་རིགས་དཔེ་སྐྲུན་ཁང་ནས་བསྐྲུན་
19. 《གནམ་ཐེའུ་གཏེར་རྫོང》དབང་མོ་འཚོས་དག་སྒྲིག་བྱས། 2005ལོར་མཚོ་
སྔོན་མི་རིགས་དཔེ་སྐྲུན་ཁང་ནས་བསྐྲུན།
658



20. 《ཨ་སྟག་ཤ་རྫོང》བསོད་རྒྱལ་འབུམ་སོགས་ཀྱིས་དག་སྒྲིག་བྱས། 2005ལོར་
མཚོ་སྔོན་མི་རིགས་དཔེ་སྐྲུན་ཁོང་ནས་བསྐྲུན།
21. 《གླིང་སྒྲུང་དཔྱད་ཡིག་ཕྱོགས་བསྒྲིགས》 ཀྲའོ་པེན་ལེ （རྒྱ་ཡིག） (༣ 5)
1990ལོ་ནས་1998ལོར་ཀན་སུའུ་མི་རིགས་དཔེ་སྐྲུན་ཁང་ནས་བསྐྲུན།
22. 《སྒྲུང་དཔྱད་སྙིང་གི་ལེགས་སྐྱེས》ཆབ་འགག་རྟ་མགྲིན་གྱིས་བརྩམས།
2002ལོར་མཚོ་སྔོན་མི་རིགས་དཔེ་སྐྲུན་ཁང་ནས་བསྐྲུན།
23. 《བཀའ་ཆེམས་ཀ་ཁོལ་མ》 སྨོན་ལམ་རྒྱ་མཚོས་ཞུ་དག་བྱས། 1989ལོར་ཀན་
སུའུ་མི་རིགས་དཔེ་སྐྲུན་ཁང་ནས་བསྐྲུན།
24 《རླངས་ཀྱི་པོ་ཏི་བསེ་རུ་རྒྱུས་པ》བྱང་ཆུབ་རྒྱལ་མཚན་གྱིས་བརྩམས།
1986ལོར་བོད་ལྗོངས་མི་དམངས་དཔེ་སྐྲུན་ཁང་ནས་བསྐྲུན། །
25. 《གླིང་སྒྲུང་གི་དཔྱད་གཏམ》འཇམ་དཔལ་རྒྱ་མཚོས་བརྩམས། （རྒྱ་ཡིག)
1999ལོར་ནང་སོག་སློབ་གྲྭ་ཆེན་མོའི་དཔེ་སྐྲུན་ཁང་ནས་བསྐྲུན།
26. 《གླིང་གེ་སར་དང་བོད་ཀྱི་རིག་གནས》 འཇམ་དཔལ་རྒྱ་མཚོས་བརྩམས།
(རྒྱ་ཡིག) 1994ལོར་ནང་སོག་སློབ་གྲྭ་ཆེན་མོའི་དཔེ་སྐྲུན་ཁང་ནས་བསྐྲུན།
27. 《གླིང་སྒྲུང་གི་ཡུལ་དུ་བསྐྱོད་པ》 འཇམ་དཔལ་རྒྱ་མཚོས་བརྩོམས། (རྒྱུ་
ཡིག） 2003ལོར་སི་ཁྲོན་མི་རིགས་དཔེ་སྐྲུན་ཁང་ནས་བསྐྲུན། །
28. 《འཛམ་གླིང་ཐོག་དཀོན་པའི་བབས་སྒྲུང་མཁས་ཅན་རྣམས་ཀྱི་ངོ་མཚར་ཆེ་
བའི་ཁྱད་ཆོས་ལ་དཔྱད་པ》དུང་དཀར་བློ་བཟང་འཕྲིན་ལས་ཀྱིས་བརྩམས། 《གེ་སར་
རིག་པའི་སྐོར་གྱི་དཔྱད་རྩོམ་གཅེས་བསྒྲིགས》སྟེང་བཀོད་ཡོད།1996ལོར་ཀྲུང་གོའི་བོད་
རིག་པ་དཔེ་སྐྲུན་ཁང་ནས་བསྐྲུན།
659



29. 《གེ་སར་སྒྲུང་གི་སྤྱི་ཁོག་སྐོར་རགས་ཙམ་གླེང་བ》 ཆབ་སྤེལ་ཚེ་བརྟན་ཕུན་
ཚོགས་ཀྱིས་བརྩམས།《གེ་སར་རིག་པའི་སྐོར་གྱི་དཔྱད་རྩོམ་གཅེས་བསྒྲིགས》སྟེང་བཀོད་
ཡོད། 1996ལོར་ཀྲུང་གོའི་བོད་རིག་པ་དཔེ་སྐྲུན་ཁང་ནས་བསྐྲུན། །
30. 《གེ་སར་རྒྱལ་པོ་དང་གེ་སར་རྒྱལ་པོའི་སྒྲུང་ཡིག་སྐོར་རགས་ཙམ་གླེང་བ》
བློ་གྲོས་རྒྱ་མཚོས་བརྩམས། 《གེ་སར་རིག་པའི་སྐོར་གྱི་དཔྱད་རྩོམ་གཅེས་བསྒྲིགས》སྟེང་
བཀོད་ཡོད། 1996ལོར་ཀྲུང་གོའི་བོད་རིག་པ་དཔེ་སྐྲུན་ཁང་ནས་བསྐྲུན།
31. 《ཞང་བོད་ལོ་རྒྱུས་ཏི་སེའི་འོད》ནམ་མཁའི་ནོར་བུས་བརྩམས། 1996ལོར་
ཀྲུང་གོའི་བོད་རིག་པ་དཔེ་སྐྲུན་ཁང་ནས་བསྐྲུན།
32. 《ཆོས་འབྱུང་མཁས་པའི་དགའ་སྟོན》དཔའ་བོ་གཙུག་ལག་ཕྲེང་བས་
བརྩམས། 1986ལོར་མི་རིགས་དཔེ་སྐྲུན་ཁང་ནས་བསྐྲུན།
33. 《བདུད་འདུལ》1980ལོར་ཀན་སུའུ་མི་རིགས་དཔེ་སྐྲུན་ཁང་ནས་བསྐྲུན།
34. 《གེ་སར་སྒྲུང་དང་བོད་ཀྱི་ཚོ་བ》ཧི་ཧྲུན་གྱིས་བརྩམས། རྒྱ་ཡིག 1995ལོར་
མཚོ་སྔོན་མི་དམངས་དཔེ་སྐྲུན་ཁང་ནས་བསྐྲུན།
35. 《རྒྱལ་རབས་གསལ་བའི་མེ་ལོང》ས་སྐྱ་བསོད་ནམས་རྒྱལ་མཚན་གྱིས་
བརྩམས། 1981ལོར་མི་རིགས་དཔེ་སྐྲུན་ཁང་ནས་བསྐྲུན།
36. 《གླིང་གེ་སར་རྒྱལ་པོའི་ལོ་རྒྱུས་ཀྱི་ལས་དབང》འཇམ་དཔལ་རྒྱ་མཚོས་
བསྒྲིགས། （རྒྱ་ཡིག） 1989ལོར་སི་ཁྲོན་མི་རིགས་དཔེ་སྐྲུན་ཁང་ནས་བསྐྲུན།
37. 《གླིང་སྒྲུང་དཔྱད་རྩོམ་ཕྱོགས་བསྒྲིགས》འཇམ་དཔལ་རྒྱ་མཚོ་སོགས་ཀྱིས་
བརྩམས། （རྒྱ་ཡིག) 1982ལོར་སི་ཁྲོན་མི་རིགས་དཔེ་སྐྲུན་ཁང་ནས་བསྐྲུན།
38. 《གེ་སར་སྒྲུང་པའི་ཞིབ་འཇུག》དབྱང་ཨིན་ཧོང་གིས་བརྩམས། རྒྱ་ཡིག
1995ལོར་ཀྲུང་གོའི་བོད་རིག་པ་དཔེ་སྐྲུན་ཁང་ནས་བསྐྲུན།
660



39. 《ལྡོང་གི་མ་ཡིག་ལུང་བསྟན》གུ་རུ་རྒྱལ་མཚན་གྱིས་བྲིས། 1991ལོར་མཚོ་
སྔོན་མི་རིགས་དཔེ་སྐྲུན་ཁང་ནས་བསྐྲུན།
40. 《ཕྱི་གླིང་ལྕགས་རྫོང》ཚེ་དབང་འགྱུར་མེད་ཀྱིས་བཤད། 2007ལོར་ཀྲུང་གོའི་
བོད་རིག་པ་དཔེ་སྐྲུན་ཁང་ནས་བསྐྲུན་
41. 《མོན་དཀར་སྤོས་རྫོང》གུ་རུ་རྒྱལ་མཚན་གྱིས་བྲིས། 2006ལོར་ཀྲུང་གོའི་
བོད་རིག་པ་དཔེ་སྐྲུན་ཁང་ནས་བསྐྲུན།
42. 《མཐོ་སྒང་གི་སྙན་རྩོམ་རིང་མོ་གླིང་སྒྲུང་དང་མཚོ་སྔོན》（རྒྱ་ཡིག） གཅོད་
པ་དོན་གྲུབ་ཀྱིས་བརྩམས། 2008ལོར་མཚོ་སྔོན་མི་དམངས་དཔེ་སྐྲུན་ཁང་ནས་བསྐྲུན།
43. 《བོད་ཡུལ་གྱི་གེ་སར་རྒྱལ་པོའི་ཤུལ་རྟེན་གྱི་རྣམ་བཤད་རབ་གསལ་མེ་ལོང》
གཅོད་པ་དོན་གྲུབ་ཀྱིས་བརྩམས། 2010ལོར་ཀྲུང་གོའི་བོད་རིག་པ་དཔེ་སྐྲུན་ཁང་ནས་
བསྐྲུན།
སྤྱི་ལོ2013ལོའི་ཟླ3པའི་ཚེས་པ23ཉིན་གནའ་མཁར་ཟི་ལིང་ནས་སློབ་དེབ་འདི་
ལེགས་སྒྲིག་བགྱིས་ནས་མཇུག་གྲུབ་བོ། །
661



རྩོམ་སྒྲིག་འགན་འཁུར་པ། སངས་རྒྱས་སྐྱིད།
责任编辑:桑杰古
དེབ་གཞིའི་བཟོ་འགོད་པ། མེ་ལོང་།
装帧设计:孟龙
༄༅།།གེ་སར་རིག་པའི་སློབ་དེབ།
རྩོམ་པ་བོ་ གཅོད་པ་དོན་གྲུབ།
དཔེ་རྒྱུན་མཁན། མི་རིགས་དཔེ་སྐྲུན་ཁང་།
འགྲེམས་སྐྱེལ་མཁན། མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
གནས་ཡུག་
པེ་ཅིན་གྲོང་ཁྱེར་ཧོ་ཕིང་ལི་བྱུང་ལམ་ཨང་14པ།
གསོད་དང་གངས་ 1043013
ཁ་པར་ཨང་གྲངས། 010 58130072
ད་འཚོང་མཁན། རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
པར་འདེབས་མཁན།
སན་ཧོ་གྲོང་ཁྱེར་ཧྭ་ཏུང་པར་འདིབས་ཚད་ཡོད་ཀུང་སི།
དེབ་ཚད།
854]inmx 1 168am 1/32
པན་ཆོག
ར་གཞི༢ཟློག་ཐེངས 2014ལོའི་ཟླ་8པར་པར་གཞི་དང་པོ་བསྒྲིགས།
2014ལོའི་ཟླ་8པར་པི་ཅིན་དུ་པར་ཐེངས་དང་པོ་བརྒྱབ།
ན་གང་
0001-2000
རིན་གོང་།
སྒོར། 12. 00
ISBN 978-7-105-13339-0/I • 2550 (བོད:334)
21
པར་ཐེངག



图书在版编目(CIP) 数据
格萨尔学教程:藏文;角巴东主著... 北京:民
族出版社,2014.7
ISBN 978-7-105-13339-0
1.0格…1.0角…0《格萨尔》-诗歌研究
-教材-藏语HOI207.22
中国版本图书馆CIP数据核字(2014) 第176278号
民族出版社出版发行
(北京市和平里北街14号 邮编 100013)
http://www. e56.com.cn
三河市华东印刷有限公司印刷
各地新华书店经销
2014年8月第1版 2014年8月北京第1次印刷
开本:850mmX1168mm 1/32 印张:1
印数:0001-2000册 定 价:42.00
ISBN 978-7-105-133390/1.2550(藏334)
(藏编室电话:58130072 藏文发行科电话:64227665)
